<html id="n1"><head id="n2">
<meta http-equiv="Content-Type" content="text/html; charset=utf-8" id="n3">
<meta name="Generator" content="Microsoft Word 14 (filtered)" id="n4">
<title id="n5">ТРИОДЬ ЦВЕТНАЯ</title>
<style id="n6">
<!--
 /* Font Definitions */
 @font-face
	{font-family:Helvetica;
	panose-1:2 11 6 4 2 2 2 2 2 4;}
@font-face
	{font-family:Courier;
	panose-1:2 7 4 9 2 2 5 2 4 4;}
@font-face
	{font-family:"Tms Rmn";
	panose-1:2 2 6 3 4 5 5 2 3 4;}
@font-face
	{font-family:Helv;
	panose-1:2 11 6 4 2 2 2 3 2 4;}
@font-face
	{font-family:"New York";
	panose-1:2 4 5 3 6 5 6 2 3 4;}
@font-face
	{font-family:System;
	panose-1:0 0 0 0 0 0 0 0 0 0;}
@font-face
	{font-family:Wingdings;
	panose-1:5 0 0 0 0 0 0 0 0 0;}
@font-face
	{font-family:"MS Mincho";
	panose-1:2 2 6 9 4 2 5 8 3 4;}
@font-face
	{font-family:Batang;
	panose-1:2 3 6 0 0 1 1 1 1 1;}
@font-face
	{font-family:SimSun;
	panose-1:2 1 6 0 3 1 1 1 1 1;}
@font-face
	{font-family:PMingLiU;
	panose-1:2 2 5 0 0 0 0 0 0 0;}
@font-face
	{font-family:"MS Gothic";
	panose-1:2 11 6 9 7 2 5 8 2 4;}
@font-face
	{font-family:Dotum;
	panose-1:2 11 6 0 0 1 1 1 1 1;}
@font-face
	{font-family:SimHei;
	panose-1:2 1 6 9 6 1 1 1 1 1;}
@font-face
	{font-family:MingLiU;
	panose-1:2 2 5 9 0 0 0 0 0 0;}
@font-face
	{font-family:Mincho;
	panose-1:2 2 6 9 4 3 5 8 3 5;}
@font-face
	{font-family:Gulim;
	panose-1:2 11 6 0 0 1 1 1 1 1;}
@font-face
	{font-family:Century;
	panose-1:2 4 6 4 5 5 5 2 3 4;}
@font-face
	{font-family:"Angsana New";
	panose-1:2 2 6 3 5 4 5 2 3 4;}
@font-face
	{font-family:"Cordia New";
	panose-1:2 11 3 4 2 2 2 2 2 4;}
@font-face
	{font-family:Mangal;
	panose-1:2 4 5 3 5 2 3 3 2 2;}
@font-face
	{font-family:Latha;
	panose-1:2 11 6 4 2 2 2 2 2 4;}
@font-face
	{font-family:Sylfaen;
	panose-1:1 10 5 2 5 3 6 3 3 3;}
@font-face
	{font-family:Vrinda;
	panose-1:2 11 5 2 4 2 4 2 2 3;}
@font-face
	{font-family:Raavi;
	panose-1:2 11 5 2 4 2 4 2 2 3;}
@font-face
	{font-family:Shruti;
	panose-1:2 11 5 2 4 2 4 2 2 3;}
@font-face
	{font-family:Sendnya;
	panose-1:0 0 4 0 0 0 0 0 0 0;}
@font-face
	{font-family:Gautami;
	panose-1:2 11 5 2 4 2 4 2 2 3;}
@font-face
	{font-family:Tunga;
	panose-1:2 11 5 2 4 2 4 2 2 3;}
@font-face
	{font-family:"Estrangelo Edessa";
	panose-1:3 8 6 0 0 0 0 0 0 0;}
@font-face
	{font-family:"Cambria Math";
	panose-1:2 4 5 3 5 4 6 3 2 4;}
@font-face
	{font-family:"Arial Unicode MS";
	panose-1:2 11 6 4 2 2 2 2 2 4;}
@font-face
	{font-family:Cambria;
	panose-1:2 4 5 3 5 4 6 3 2 4;}
@font-face
	{font-family:Calibri;
	panose-1:2 15 5 2 2 2 4 3 2 4;}
@font-face
	{font-family:Tahoma;
	panose-1:2 11 6 4 3 5 4 4 2 4;}
@font-face
	{font-family:"Antiqua Ho";}
@font-face
	{font-family:TeamViewer13;
	panose-1:0 0 0 0 0 0 0 0 0 0;}
@font-face
	{font-family:"LIBRARY 3 AM soft";
	panose-1:0 0 0 0 0 0 0 0 0 0;}
@font-face
	{font-family:Marlett;
	panose-1:0 0 0 0 0 0 0 0 0 0;}
@font-face
	{font-family:SimSun-ExtB;
	panose-1:2 1 6 9 6 1 1 1 1 1;}
@font-face
	{font-family:"\@SimSun-ExtB";
	panose-1:2 1 6 9 6 1 1 1 1 1;}
@font-face
	{font-family:KodchiangUPC;
	panose-1:2 2 6 3 5 4 5 2 3 4;}
@font-face
	{font-family:Kokila;
	panose-1:2 11 6 4 2 2 2 2 2 4;}
@font-face
	{font-family:"Shonar Bangla";
	panose-1:2 11 5 2 4 2 4 2 2 3;}
@font-face
	{font-family:BrowalliaUPC;
	panose-1:2 11 6 4 2 2 2 2 2 4;}
@font-face
	{font-family:"Sakkal Majalla";
	panose-1:2 0 0 0 0 0 0 0 0 0;}
@font-face
	{font-family:LilyUPC;
	panose-1:2 11 6 4 2 2 2 2 2 4;}
@font-face
	{font-family:"Palatino Linotype";
	panose-1:2 4 5 2 5 5 5 3 3 4;}
@font-face
	{font-family:MoolBoran;
	panose-1:2 11 1 0 1 1 1 1 1 1;}
@font-face
	{font-family:"Franklin Gothic Medium";
	panose-1:2 11 6 3 2 1 2 2 2 4;}
@font-face
	{font-family:AngsanaUPC;
	panose-1:2 2 6 3 5 4 5 2 3 4;}
@font-face
	{font-family:JasmineUPC;
	panose-1:2 2 6 3 5 4 5 2 3 4;}
@font-face
	{font-family:"Trebuchet MS";
	panose-1:2 11 6 3 2 2 2 2 2 4;}
@font-face
	{font-family:"Microsoft Tai Le";
	panose-1:2 11 5 2 4 2 4 2 2 3;}
@font-face
	{font-family:Utsaah;
	panose-1:2 11 6 4 2 2 2 2 2 4;}
@font-face
	{font-family:"Malgun Gothic";
	panose-1:2 11 5 3 2 0 0 2 0 4;}
@font-face
	{font-family:"\@Malgun Gothic";
	panose-1:2 11 5 3 2 0 0 2 0 4;}
@font-face
	{font-family:"Simplified Arabic Fixed";
	panose-1:2 7 3 9 2 2 5 2 4 4;}
@font-face
	{font-family:Gisha;
	panose-1:2 11 5 2 4 2 4 2 2 3;}
@font-face
	{font-family:"Microsoft JhengHei Light";
	panose-1:2 11 3 4 3 5 4 4 2 4;}
@font-face
	{font-family:"\@Microsoft JhengHei Light";
	panose-1:2 11 3 4 3 5 4 4 2 4;}
@font-face
	{font-family:"Microsoft JhengHei UI Light";
	panose-1:2 11 3 4 3 5 4 4 2 4;}
@font-face
	{font-family:"\@Microsoft JhengHei UI Light";
	panose-1:2 11 3 4 3 5 4 4 2 4;}
@font-face
	{font-family:"Comic Sans MS";
	panose-1:3 15 7 2 3 3 2 2 2 4;}
@font-face
	{font-family:"Segoe UI Symbol";
	panose-1:2 11 5 2 4 2 4 2 2 3;}
@font-face
	{font-family:FreesiaUPC;
	panose-1:2 11 6 4 2 2 2 2 2 4;}
@font-face
	{font-family:"Traditional Arabic";
	panose-1:2 2 6 3 5 4 5 2 3 4;}
@font-face
	{font-family:Aparajita;
	panose-1:2 11 6 4 2 2 2 2 2 4;}
@font-face
	{font-family:"Sitka Small";
	panose-1:2 0 5 5 0 0 0 2 0 4;}
@font-face
	{font-family:"Sitka Text";
	panose-1:2 0 5 5 0 0 0 2 0 4;}
@font-face
	{font-family:"Sitka Subheading";
	panose-1:2 0 5 5 0 0 0 2 0 4;}
@font-face
	{font-family:"Sitka Heading";
	panose-1:2 0 5 5 0 0 0 2 0 4;}
@font-face
	{font-family:"Sitka Display";
	panose-1:2 0 5 5 0 0 0 2 0 4;}
@font-face
	{font-family:"Sitka Banner";
	panose-1:2 0 5 5 0 0 0 2 0 4;}
@font-face
	{font-family:"Nirmala UI Semilight";
	panose-1:2 11 4 2 4 2 4 2 2 3;}
@font-face
	{font-family:"Leelawadee UI";
	panose-1:2 11 5 2 4 2 4 2 2 3;}
@font-face
	{font-family:Gadugi;
	panose-1:2 11 5 2 4 2 4 2 2 3;}
@font-face
	{font-family:"Microsoft New Tai Lue";
	panose-1:2 11 5 2 4 2 4 2 2 3;}
@font-face
	{font-family:DokChampa;
	panose-1:2 11 6 4 2 2 2 2 2 4;}
@font-face
	{font-family:"Segoe UI";
	panose-1:2 11 5 2 4 2 4 2 2 3;}
@font-face
	{font-family:Miriam;
	panose-1:2 11 5 2 5 1 1 1 1 1;}
@font-face
	{font-family:"Iskoola Pota";
	panose-1:2 11 5 2 4 2 4 2 2 3;}
@font-face
	{font-family:Kartika;
	panose-1:2 2 5 3 3 4 4 6 2 3;}
@font-face
	{font-family:"Segoe UI Semilight";
	panose-1:2 11 4 2 4 2 4 2 2 3;}
@font-face
	{font-family:Vijaya;
	panose-1:2 11 6 4 2 2 2 2 2 4;}
@font-face
	{font-family:"Nirmala UI";
	panose-1:2 11 5 2 4 2 4 2 2 3;}
@font-face
	{font-family:"Mongolian Baiti";
	panose-1:3 0 5 0 0 0 0 0 0 0;}
@font-face
	{font-family:"Microsoft YaHei";
	panose-1:2 11 5 3 2 2 4 2 2 4;}
@font-face
	{font-family:"\@Microsoft YaHei";
	panose-1:2 11 5 3 2 2 4 2 2 4;}
@font-face
	{font-family:"Microsoft YaHei UI";
	panose-1:2 11 5 3 2 2 4 2 2 4;}
@font-face
	{font-family:"\@Microsoft YaHei UI";
	panose-1:2 11 5 3 2 2 4 2 2 4;}
@font-face
	{font-family:Vani;
	panose-1:2 11 5 2 4 2 4 2 2 3;}
@font-face
	{font-family:"Arial Black";
	panose-1:2 11 10 4 2 1 2 2 2 4;}
@font-face
	{font-family:IrisUPC;
	panose-1:2 11 6 4 2 2 2 2 2 4;}
@font-face
	{font-family:"\@Batang";
	panose-1:2 3 6 0 0 1 1 1 1 1;}
@font-face
	{font-family:BatangChe;
	panose-1:2 3 6 9 0 1 1 1 1 1;}
@font-face
	{font-family:"\@BatangChe";
	panose-1:2 3 6 9 0 1 1 1 1 1;}
@font-face
	{font-family:Gungsuh;
	panose-1:2 3 6 0 0 1 1 1 1 1;}
@font-face
	{font-family:"\@Gungsuh";
	panose-1:2 3 6 0 0 1 1 1 1 1;}
@font-face
	{font-family:GungsuhChe;
	panose-1:2 3 6 9 0 1 1 1 1 1;}
@font-face
	{font-family:"\@GungsuhChe";
	panose-1:2 3 6 9 0 1 1 1 1 1;}
@font-face
	{font-family:"Segoe UI Black";
	panose-1:2 11 10 2 4 2 4 2 2 3;}
@font-face
	{font-family:"Calibri Light";
	panose-1:2 15 3 2 2 2 4 3 2 4;}
@font-face
	{font-family:Rod;
	panose-1:2 3 5 9 5 1 1 1 1 1;}
@font-face
	{font-family:Georgia;
	panose-1:2 4 5 2 5 4 5 2 3 3;}
@font-face
	{font-family:Verdana;
	panose-1:2 11 6 4 3 5 4 4 2 4;}
@font-face
	{font-family:Euphemia;
	panose-1:2 11 5 3 4 1 2 2 1 4;}
@font-face
	{font-family:Corbel;
	panose-1:2 11 5 3 2 2 4 2 2 4;}
@font-face
	{font-family:Consolas;
	panose-1:2 11 6 9 2 2 4 3 2 4;}
@font-face
	{font-family:"Segoe UI Semibold";
	panose-1:2 11 7 2 4 2 4 2 2 3;}
@font-face
	{font-family:"Simplified Arabic";
	panose-1:2 2 6 3 5 4 5 2 3 4;}
@font-face
	{font-family:DaunPenh;
	panose-1:1 1 1 1 1 1 1 1 1 1;}
@font-face
	{font-family:Nyala;
	panose-1:2 0 5 4 7 3 0 2 0 3;}
@font-face
	{font-family:Constantia;
	panose-1:2 3 6 2 5 3 6 3 3 3;}
@font-face
	{font-family:CordiaUPC;
	panose-1:2 11 3 4 2 2 2 2 2 4;}
@font-face
	{font-family:"Khmer UI";
	panose-1:2 11 5 2 4 2 4 2 2 3;}
@font-face
	{font-family:Aharoni;
	panose-1:2 1 8 3 2 1 4 3 2 3;}
@font-face
	{font-family:"Microsoft Uighur";
	panose-1:2 0 0 0 0 0 0 0 0 0;}
@font-face
	{font-family:"Segoe Script";
	panose-1:2 11 5 4 2 0 0 0 0 3;}
@font-face
	{font-family:Candara;
	panose-1:2 14 5 2 3 3 3 2 2 4;}
@font-face
	{font-family:Ebrima;
	panose-1:2 0 0 0 0 0 0 0 0 0;}
@font-face
	{font-family:DilleniaUPC;
	panose-1:2 2 6 3 5 4 5 2 3 4;}
@font-face
	{font-family:"\@MS Mincho";
	panose-1:2 2 6 9 4 2 5 8 3 4;}
@font-face
	{font-family:"MS PMincho";
	panose-1:2 2 6 0 4 2 5 8 3 4;}
@font-face
	{font-family:"\@MS PMincho";
	panose-1:2 2 6 0 4 2 5 8 3 4;}
@font-face
	{font-family:"Browallia New";
	panose-1:2 11 6 4 2 2 2 2 2 4;}
@font-face
	{font-family:"Segoe UI Light";
	panose-1:2 11 5 2 4 2 4 2 2 3;}
@font-face
	{font-family:"Segoe UI Emoji";
	panose-1:2 11 5 2 4 2 4 2 2 3;}
@font-face
	{font-family:Aldhabi;
	panose-1:1 0 0 0 0 0 0 0 0 0;}
@font-face
	{font-family:DFKai-SB;
	panose-1:3 0 5 9 0 0 0 0 0 0;}
@font-face
	{font-family:"\@DFKai-SB";
	panose-1:3 0 5 9 0 0 0 0 0 0;}
@font-face
	{font-family:"\@SimHei";
	panose-1:2 1 6 9 6 1 1 1 1 1;}
@font-face
	{font-family:"Lao UI";
	panose-1:2 11 5 2 4 2 4 2 2 3;}
@font-face
	{font-family:Kalinga;
	panose-1:2 11 5 2 4 2 4 2 2 3;}
@font-face
	{font-family:"Microsoft PhagsPa";
	panose-1:2 11 5 2 4 2 4 2 2 3;}
@font-face
	{font-family:EucrosiaUPC;
	panose-1:2 2 6 3 5 4 5 2 3 4;}
@font-face
	{font-family:KaiTi;
	panose-1:2 1 6 9 6 1 1 1 1 1;}
@font-face
	{font-family:"\@KaiTi";
	panose-1:2 1 6 9 6 1 1 1 1 1;}
@font-face
	{font-family:"\@SimSun";
	panose-1:2 1 6 0 3 1 1 1 1 1;}
@font-face
	{font-family:NSimSun;
	panose-1:2 1 6 9 3 1 1 1 1 1;}
@font-face
	{font-family:"\@NSimSun";
	panose-1:2 1 6 9 3 1 1 1 1 1;}
@font-face
	{font-family:Meiryo;
	panose-1:2 11 6 4 3 5 4 4 2 4;}
@font-face
	{font-family:"\@Meiryo";
	panose-1:2 11 6 4 3 5 4 4 2 4;}
@font-face
	{font-family:"Meiryo UI";
	panose-1:2 11 6 4 3 5 4 4 2 4;}
@font-face
	{font-family:"\@Meiryo UI";
	panose-1:2 11 6 4 3 5 4 4 2 4;}
@font-face
	{font-family:"Urdu Typesetting";
	panose-1:3 2 4 2 4 4 6 3 2 3;}
@font-face
	{font-family:"Microsoft YaHei Light";
	panose-1:2 11 5 2 4 2 4 2 2 3;}
@font-face
	{font-family:"\@Microsoft YaHei Light";
	panose-1:2 11 5 2 4 2 4 2 2 3;}
@font-face
	{font-family:"Microsoft YaHei UI Light";
	panose-1:2 11 5 2 4 2 4 2 2 3;}
@font-face
	{font-family:"\@Microsoft YaHei UI Light";
	panose-1:2 11 5 2 4 2 4 2 2 3;}
@font-face
	{font-family:Webdings;
	panose-1:5 3 1 2 1 5 9 6 7 3;}
@font-face
	{font-family:"Plantagenet Cherokee";
	panose-1:2 2 6 2 7 1 0 0 0 0;}
@font-face
	{font-family:Gabriola;
	panose-1:4 4 6 5 5 16 2 2 13 2;}
@font-face
	{font-family:"\@MS Gothic";
	panose-1:2 11 6 9 7 2 5 8 2 4;}
@font-face
	{font-family:"MS UI Gothic";
	panose-1:2 11 6 0 7 2 5 8 2 4;}
@font-face
	{font-family:"\@MS UI Gothic";
	panose-1:2 11 6 0 7 2 5 8 2 4;}
@font-face
	{font-family:"MS PGothic";
	panose-1:2 11 6 0 7 2 5 8 2 4;}
@font-face
	{font-family:"\@MS PGothic";
	panose-1:2 11 6 0 7 2 5 8 2 4;}
@font-face
	{font-family:"\@Gulim";
	panose-1:2 11 6 0 0 1 1 1 1 1;}
@font-face
	{font-family:GulimChe;
	panose-1:2 11 6 9 0 1 1 1 1 1;}
@font-face
	{font-family:"\@GulimChe";
	panose-1:2 11 6 9 0 1 1 1 1 1;}
@font-face
	{font-family:"\@Dotum";
	panose-1:2 11 6 0 0 1 1 1 1 1;}
@font-face
	{font-family:DotumChe;
	panose-1:2 11 6 9 0 1 1 1 1 1;}
@font-face
	{font-family:"\@DotumChe";
	panose-1:2 11 6 9 0 1 1 1 1 1;}
@font-face
	{font-family:"Lucida Sans Unicode";
	panose-1:2 11 6 2 3 5 4 2 2 4;}
@font-face
	{font-family:Andalus;
	panose-1:2 2 6 3 5 4 5 2 3 4;}
@font-face
	{font-family:"Yu Gothic";
	panose-1:2 11 7 0 0 0 0 0 0 0;}
@font-face
	{font-family:"\@Yu Gothic";
	panose-1:2 11 7 0 0 0 0 0 0 0;}
@font-face
	{font-family:Leelawadee;
	panose-1:2 11 5 2 4 2 4 2 2 3;}
@font-face
	{font-family:FangSong;
	panose-1:2 1 6 9 6 1 1 1 1 1;}
@font-face
	{font-family:"\@FangSong";
	panose-1:2 1 6 9 6 1 1 1 1 1;}
@font-face
	{font-family:"Yu Mincho Demibold";
	panose-1:2 2 6 0 0 0 0 0 0 0;}
@font-face
	{font-family:"\@Yu Mincho Demibold";
	panose-1:2 2 6 0 0 0 0 0 0 0;}
@font-face
	{font-family:David;
	panose-1:2 14 5 2 6 4 1 1 1 1;}
@font-face
	{font-family:"Miriam Fixed";
	panose-1:2 11 5 9 5 1 1 1 1 1;}
@font-face
	{font-family:Impact;
	panose-1:2 11 8 6 3 9 2 5 2 4;}
@font-face
	{font-family:"Levenim MT";
	panose-1:2 1 5 2 6 1 1 1 1 1;}
@font-face
	{font-family:"Segoe Print";
	panose-1:2 0 6 0 0 0 0 0 0 0;}
@font-face
	{font-family:"Leelawadee UI Semilight";
	panose-1:2 11 4 2 4 2 4 2 2 3;}
@font-face
	{font-family:"Microsoft JhengHei";
	panose-1:2 11 6 4 3 5 4 4 2 4;}
@font-face
	{font-family:"\@Microsoft JhengHei";
	panose-1:2 11 6 4 3 5 4 4 2 4;}
@font-face
	{font-family:"Microsoft JhengHei UI";
	panose-1:2 11 6 4 3 5 4 4 2 4;}
@font-face
	{font-family:"\@Microsoft JhengHei UI";
	panose-1:2 11 6 4 3 5 4 4 2 4;}
@font-face
	{font-family:Narkisim;
	panose-1:2 14 5 2 5 1 1 1 1 1;}
@font-face
	{font-family:MingLiU-ExtB;
	panose-1:2 2 5 0 0 0 0 0 0 0;}
@font-face
	{font-family:"\@MingLiU-ExtB";
	panose-1:2 2 5 0 0 0 0 0 0 0;}
@font-face
	{font-family:PMingLiU-ExtB;
	panose-1:2 2 5 0 0 0 0 0 0 0;}
@font-face
	{font-family:"\@PMingLiU-ExtB";
	panose-1:2 2 5 0 0 0 0 0 0 0;}
@font-face
	{font-family:MingLiU_HKSCS-ExtB;
	panose-1:2 2 5 0 0 0 0 0 0 0;}
@font-face
	{font-family:"\@MingLiU_HKSCS-ExtB";
	panose-1:2 2 5 0 0 0 0 0 0 0;}
@font-face
	{font-family:"Yu Mincho Light";
	panose-1:2 2 3 0 0 0 0 0 0 0;}
@font-face
	{font-family:"\@Yu Mincho Light";
	panose-1:2 2 3 0 0 0 0 0 0 0;}
@font-face
	{font-family:"Microsoft Sans Serif";
	panose-1:2 11 6 4 2 2 2 2 2 4;}
@font-face
	{font-family:FrankRuehl;
	panose-1:2 14 5 3 6 1 1 1 1 1;}
@font-face
	{font-family:"\@MingLiU";
	panose-1:2 2 5 9 0 0 0 0 0 0;}
@font-face
	{font-family:"\@PMingLiU";
	panose-1:2 2 5 0 0 0 0 0 0 0;}
@font-face
	{font-family:MingLiU_HKSCS;
	panose-1:2 2 5 0 0 0 0 0 0 0;}
@font-face
	{font-family:"\@MingLiU_HKSCS";
	panose-1:2 2 5 0 0 0 0 0 0 0;}
@font-face
	{font-family:"Myanmar Text";
	panose-1:2 11 5 2 4 2 4 2 2 3;}
@font-face
	{font-family:"Yu Gothic Light";
	panose-1:2 11 3 0 0 0 0 0 0 0;}
@font-face
	{font-family:"\@Yu Gothic Light";
	panose-1:2 11 3 0 0 0 0 0 0 0;}
@font-face
	{font-family:"Javanese Text";
	panose-1:2 0 0 0 0 0 0 0 0 0;}
@font-face
	{font-family:"Microsoft Himalaya";
	panose-1:1 1 1 0 1 1 1 1 1 1;}
@font-face
	{font-family:"Yu Mincho";
	panose-1:2 2 4 0 0 0 0 0 0 0;}
@font-face
	{font-family:"\@Yu Mincho";
	panose-1:2 2 4 0 0 0 0 0 0 0;}
@font-face
	{font-family:"Lucida Console";
	panose-1:2 11 6 9 4 5 4 2 2 4;}
@font-face
	{font-family:"Arabic Typesetting";
	panose-1:3 2 4 2 4 4 6 3 2 3;}
@font-face
	{font-family:"Microsoft Yi Baiti";
	panose-1:3 0 5 0 0 0 0 0 0 0;}
@font-face
	{font-family:"MV Boli";
	panose-1:2 0 5 0 3 2 0 9 0 0;}
@font-face
	{font-family:"MT Extra";
	panose-1:5 5 1 2 1 2 5 2 2 2;}
@font-face
	{font-family:"\@Arial Unicode MS";
	panose-1:2 11 6 4 2 2 2 2 2 4;}
@font-face
	{font-family:"Wingdings 2";
	panose-1:5 2 1 2 1 5 7 7 7 7;}
@font-face
	{font-family:"Wingdings 3";
	panose-1:5 4 1 2 1 8 7 7 7 7;}
@font-face
	{font-family:"Book Antiqua";
	panose-1:2 4 6 2 5 3 5 3 3 4;}
@font-face
	{font-family:"Century Gothic";
	panose-1:2 11 5 2 2 2 2 2 2 4;}
@font-face
	{font-family:Haettenschweiler;
	panose-1:2 11 7 6 4 9 2 6 2 4;}
@font-face
	{font-family:"MS Outlook";
	panose-1:5 1 1 0 1 0 0 0 0 0;}
@font-face
	{font-family:"Tempus Sans ITC";
	panose-1:4 2 4 4 3 13 7 2 2 2;}
@font-face
	{font-family:Pristina;
	panose-1:3 6 4 2 4 4 6 8 2 4;}
@font-face
	{font-family:Papyrus;
	panose-1:3 7 5 2 6 5 2 3 2 5;}
@font-face
	{font-family:Mistral;
	panose-1:3 9 7 2 3 4 7 2 4 3;}
@font-face
	{font-family:"Lucida Handwriting";
	panose-1:3 1 1 1 1 1 1 1 1 1;}
@font-face
	{font-family:"Kristen ITC";
	panose-1:3 5 5 2 4 2 2 3 2 2;}
@font-face
	{font-family:"Juice ITC";
	panose-1:4 4 4 3 4 10 2 2 2 2;}
@font-face
	{font-family:"French Script MT";
	panose-1:3 2 4 2 4 6 7 4 6 5;}
@font-face
	{font-family:"Freestyle Script";
	panose-1:3 8 4 2 3 2 5 11 4 4;}
@font-face
	{font-family:"Bradley Hand ITC";
	panose-1:3 7 4 2 5 3 2 3 2 3;}
@font-face
	{font-family:"Arial Narrow";
	panose-1:2 11 6 6 2 2 2 3 2 4;}
@font-face
	{font-family:Garamond;
	panose-1:2 2 4 4 3 3 1 1 8 3;}
@font-face
	{font-family:"Monotype Corsiva";
	panose-1:3 1 1 1 1 2 1 1 1 1;}
@font-face
	{font-family:Algerian;
	panose-1:4 2 7 5 4 10 2 6 7 2;}
@font-face
	{font-family:"Baskerville Old Face";
	panose-1:2 2 6 2 8 5 5 2 3 3;}
@font-face
	{font-family:"Bauhaus 93";
	panose-1:4 3 9 5 2 11 2 2 12 2;}
@font-face
	{font-family:"Bell MT";
	panose-1:2 2 5 3 6 3 5 2 3 3;}
@font-face
	{font-family:"Berlin Sans FB";
	panose-1:2 14 6 2 2 5 2 2 3 6;}
@font-face
	{font-family:"Bernard MT Condensed";
	panose-1:2 5 8 6 6 9 5 2 4 4;}
@font-face
	{font-family:"Bodoni MT Poster Compressed";
	panose-1:2 7 7 6 8 6 1 5 2 4;}
@font-face
	{font-family:"Britannic Bold";
	panose-1:2 11 9 3 6 7 3 2 2 4;}
@font-face
	{font-family:Broadway;
	panose-1:4 4 9 5 8 11 2 2 5 2;}
@font-face
	{font-family:"Brush Script MT";
	panose-1:3 6 8 2 4 4 6 7 3 4;}
@font-face
	{font-family:"Californian FB";
	panose-1:2 7 4 3 6 8 11 3 2 4;}
@font-face
	{font-family:Centaur;
	panose-1:2 3 5 4 5 2 5 2 3 4;}
@font-face
	{font-family:Chiller;
	panose-1:4 2 4 4 3 16 7 2 6 2;}
@font-face
	{font-family:"Colonna MT";
	panose-1:4 2 8 5 6 2 2 3 2 3;}
@font-face
	{font-family:"Cooper Black";
	panose-1:2 8 9 4 4 3 11 2 4 4;}
@font-face
	{font-family:"Footlight MT Light";
	panose-1:2 4 6 2 6 3 10 2 3 4;}
@font-face
	{font-family:"Harlow Solid Italic";
	panose-1:4 3 6 4 2 15 2 2 13 2;}
@font-face
	{font-family:Harrington;
	panose-1:4 4 5 5 5 10 2 2 7 2;}
@font-face
	{font-family:"High Tower Text";
	panose-1:2 4 5 2 5 5 6 3 3 3;}
@font-face
	{font-family:Jokerman;
	panose-1:4 9 6 5 6 13 6 2 7 2;}
@font-face
	{font-family:"Kunstler Script";
	panose-1:3 3 4 2 2 6 7 13 13 6;}
@font-face
	{font-family:"Lucida Bright";
	panose-1:2 4 6 2 5 5 5 2 3 4;}
@font-face
	{font-family:"Lucida Calligraphy";
	panose-1:3 1 1 1 1 1 1 1 1 1;}
@font-face
	{font-family:"Lucida Fax";
	panose-1:2 6 6 2 5 5 5 2 2 4;}
@font-face
	{font-family:Magneto;
	panose-1:4 3 8 5 5 8 2 2 13 2;}
@font-face
	{font-family:"Matura MT Script Capitals";
	panose-1:3 2 8 2 6 6 2 7 2 2;}
@font-face
	{font-family:"Modern No\. 20";
	panose-1:2 7 7 4 7 5 5 2 3 3;}
@font-face
	{font-family:"Niagara Engraved";
	panose-1:4 2 5 2 7 7 3 3 2 2;}
@font-face
	{font-family:"Niagara Solid";
	panose-1:4 2 5 2 7 7 2 2 2 2;}
@font-face
	{font-family:"Old English Text MT";
	panose-1:3 4 9 2 4 5 8 3 8 6;}
@font-face
	{font-family:Onyx;
	panose-1:4 5 6 2 8 7 2 2 2 3;}
@font-face
	{font-family:Parchment;
	panose-1:3 4 6 2 4 7 8 4 8 4;}
@font-face
	{font-family:Playbill;
	panose-1:4 5 6 3 10 6 2 2 2 2;}
@font-face
	{font-family:"Poor Richard";
	panose-1:2 8 5 2 5 5 5 2 7 2;}
@font-face
	{font-family:Ravie;
	panose-1:4 4 8 5 5 8 9 2 6 2;}
@font-face
	{font-family:"Informal Roman";
	panose-1:3 6 4 2 3 4 6 11 2 4;}
@font-face
	{font-family:"Showcard Gothic";
	panose-1:4 2 9 4 2 1 2 2 6 4;}
@font-face
	{font-family:"Snap ITC";
	panose-1:4 4 10 7 6 10 2 2 2 2;}
@font-face
	{font-family:Stencil;
	panose-1:4 4 9 5 13 8 2 2 4 4;}
@font-face
	{font-family:"Viner Hand ITC";
	panose-1:3 7 5 2 3 5 2 2 2 3;}
@font-face
	{font-family:Vivaldi;
	panose-1:3 2 6 2 5 5 6 9 8 4;}
@font-face
	{font-family:"Vladimir Script";
	panose-1:3 5 4 2 4 4 7 7 3 5;}
@font-face
	{font-family:"Wide Latin";
	panose-1:2 10 10 7 5 5 5 2 4 4;}
@font-face
	{font-family:"Tw Cen MT";
	panose-1:2 11 6 2 2 1 4 2 6 3;}
@font-face
	{font-family:"Tw Cen MT Condensed";
	panose-1:2 11 6 6 2 1 4 2 2 3;}
@font-face
	{font-family:"Script MT Bold";
	panose-1:3 4 6 2 4 6 7 8 9 4;}
@font-face
	{font-family:"Rockwell Extra Bold";
	panose-1:2 6 9 3 4 5 5 2 4 3;}
@font-face
	{font-family:"Rockwell Condensed";
	panose-1:2 6 6 3 5 4 5 2 1 4;}
@font-face
	{font-family:Rockwell;
	panose-1:2 6 6 3 2 2 5 2 4 3;}
@font-face
	{font-family:"Rage Italic";
	panose-1:3 7 5 2 4 5 7 7 3 4;}
@font-face
	{font-family:"Perpetua Titling MT";
	panose-1:2 2 5 2 6 5 5 2 8 4;}
@font-face
	{font-family:Perpetua;
	panose-1:2 2 5 2 6 4 1 2 3 3;}
@font-face
	{font-family:"Palace Script MT";
	panose-1:3 3 3 2 2 6 7 12 11 5;}
@font-face
	{font-family:"OCR A Extended";
	panose-1:2 1 5 9 2 1 2 1 3 3;}
@font-face
	{font-family:"Maiandra GD";
	panose-1:2 14 5 2 3 3 8 2 2 4;}
@font-face
	{font-family:"Lucida Sans Typewriter";
	panose-1:2 11 5 9 3 5 4 3 2 4;}
@font-face
	{font-family:"Lucida Sans";
	panose-1:2 11 6 2 3 5 4 2 2 4;}
@font-face
	{font-family:"Imprint MT Shadow";
	panose-1:4 2 6 5 6 3 3 3 2 2;}
@font-face
	{font-family:"Goudy Stout";
	panose-1:2 2 9 4 7 3 11 2 4 1;}
@font-face
	{font-family:"Goudy Old Style";
	panose-1:2 2 5 2 5 3 5 2 3 3;}
@font-face
	{font-family:"Gloucester MT Extra Condensed";
	panose-1:2 3 8 8 2 6 1 1 1 1;}
@font-face
	{font-family:"Gill Sans Ultra Bold Condensed";
	panose-1:2 11 10 6 2 1 4 2 2 3;}
@font-face
	{font-family:"Gill Sans Ultra Bold";
	panose-1:2 11 10 2 2 1 4 2 2 3;}
@font-face
	{font-family:"Gill Sans MT Condensed";
	panose-1:2 11 5 6 2 1 4 2 2 3;}
@font-face
	{font-family:"Gill Sans MT";
	panose-1:2 11 5 2 2 1 4 2 2 3;}
@font-face
	{font-family:"Gill Sans MT Ext Condensed Bold";
	panose-1:2 11 9 2 2 1 4 2 2 3;}
@font-face
	{font-family:Gigi;
	panose-1:4 4 5 4 6 16 7 2 13 2;}
@font-face
	{font-family:"Franklin Gothic Medium Cond";
	panose-1:2 11 6 6 3 4 2 2 2 4;}
@font-face
	{font-family:"Franklin Gothic Heavy";
	panose-1:2 11 9 3 2 1 2 2 2 4;}
@font-face
	{font-family:"Franklin Gothic Demi Cond";
	panose-1:2 11 7 6 3 4 2 2 2 4;}
@font-face
	{font-family:"Franklin Gothic Demi";
	panose-1:2 11 7 3 2 1 2 2 2 4;}
@font-face
	{font-family:"Franklin Gothic Book";
	panose-1:2 11 5 3 2 1 2 2 2 4;}
@font-face
	{font-family:Forte;
	panose-1:3 6 9 2 4 5 2 7 2 3;}
@font-face
	{font-family:"Felix Titling";
	panose-1:4 6 5 5 6 2 2 2 10 4;}
@font-face
	{font-family:"Eras Medium ITC";
	panose-1:2 11 6 2 3 5 4 2 8 4;}
@font-face
	{font-family:"Eras Light ITC";
	panose-1:2 11 4 2 3 5 4 2 8 4;}
@font-face
	{font-family:"Eras Demi ITC";
	panose-1:2 11 8 5 3 5 4 2 8 4;}
@font-face
	{font-family:"Eras Bold ITC";
	panose-1:2 11 9 7 3 5 4 2 2 4;}
@font-face
	{font-family:"Engravers MT";
	panose-1:2 9 7 7 8 5 5 2 3 4;}
@font-face
	{font-family:Elephant;
	panose-1:2 2 9 4 9 5 5 2 3 3;}
@font-face
	{font-family:"Edwardian Script ITC";
	panose-1:3 3 3 2 4 7 7 13 8 4;}
@font-face
	{font-family:"Curlz MT";
	panose-1:4 4 4 4 5 7 2 2 2 2;}
@font-face
	{font-family:"Copperplate Gothic Light";
	panose-1:2 14 5 7 2 2 6 2 4 4;}
@font-face
	{font-family:"Copperplate Gothic Bold";
	panose-1:2 14 7 5 2 2 6 2 4 4;}
@font-face
	{font-family:"Century Schoolbook";
	panose-1:2 4 6 4 5 5 5 2 3 4;}
@font-face
	{font-family:Castellar;
	panose-1:2 10 4 2 6 4 6 1 3 1;}
@font-face
	{font-family:"Calisto MT";
	panose-1:2 4 6 3 5 5 5 3 3 4;}
@font-face
	{font-family:"Bookman Old Style";
	panose-1:2 5 6 4 5 5 5 2 2 4;}
@font-face
	{font-family:"Bodoni MT Condensed";
	panose-1:2 7 6 6 8 6 6 2 2 3;}
@font-face
	{font-family:"Bodoni MT Black";
	panose-1:2 7 10 3 8 6 6 2 2 3;}
@font-face
	{font-family:"Bodoni MT";
	panose-1:2 7 6 3 8 6 6 2 2 3;}
@font-face
	{font-family:"Blackadder ITC";
	panose-1:4 2 5 5 5 16 7 2 13 2;}
@font-face
	{font-family:"Arial Rounded MT Bold";
	panose-1:2 15 7 4 3 5 4 3 2 4;}
@font-face
	{font-family:"Agency FB";
	panose-1:2 11 5 3 2 2 2 2 2 4;}
@font-face
	{font-family:"Bookshelf Symbol 7";
	panose-1:5 1 1 1 1 1 1 1 1 1;}
@font-face
	{font-family:"MS Reference Sans Serif";
	panose-1:2 11 6 4 3 5 4 4 2 4;}
@font-face
	{font-family:"MS Reference Specialty";
	panose-1:5 0 5 0 0 0 0 0 0 0;}
@font-face
	{font-family:"Berlin Sans FB Demi";
	panose-1:2 14 8 2 2 5 2 2 3 6;}
@font-face
	{font-family:"Tw Cen MT Condensed Extra Bold";
	panose-1:2 11 8 3 2 2 2 2 2 4;}
@font-face
	{font-family:Cuprum;
	panose-1:2 0 5 6 0 0 0 2 0 4;}
@font-face
	{font-family:Yandex-UI-Icons-Private;
	panose-1:0 0 0 0 0 0 0 0 0 0;}
@font-face
	{font-family:"Duality\(RUS BY LYAJKA\)";
	panose-1:4 1 4 0 0 0 0 0 0 0;}
@font-face
	{font-family:"Langustine ";
	panose-1:2 8 5 6 2 2 5 2 7 4;}
@font-face
	{font-family:Nocturne;
	panose-1:0 0 0 0 0 0 0 0 0 0;}
@font-face
	{font-family:Hortensia;
	panose-1:2 0 5 3 8 0 0 2 0 3;}
@font-face
	{font-family:Mirabelle;
	panose-1:2 0 4 0 0 0 0 0 0 0;}
@font-face
	{font-family:"Irmologion Ucs";
	panose-1:2 0 5 0 9 0 0 2 0 3;}
@font-face
	{font-family:"Irmologion kUcs";
	panose-1:2 0 5 0 9 0 0 2 0 3;}
@font-face
	{font-family:"Irmologion Caps Ucs";
	panose-1:2 0 5 6 9 0 0 2 0 3;}
@font-face
	{font-family:"Irmologion Caps kUcs";
	panose-1:2 0 5 6 9 0 0 2 0 3;}
@font-face
	{font-family:"Irmologion ieUcs";
	panose-1:2 0 5 0 9 0 0 2 0 3;}
@font-face
	{font-family:"Irmologion Caps ieUcs";
	panose-1:2 0 5 6 9 0 0 2 0 3;}
@font-face
	{font-family:Izhitsa;}
@font-face
	{font-family:"Times New Roman CYR";
	panose-1:2 2 6 3 5 4 5 2 3 4;}
@font-face
	{font-family:Orthodox;}
@font-face
	{font-family:"Arial CYR";
	panose-1:2 11 6 4 2 2 2 2 2 4;}
@font-face
	{font-family:"New Standard Old";}
@font-face
	{font-family:Peterburg;}
@font-face
	{font-family:Antiqua;}
 /* Style Definitions */
 p.MsoNormal, li.MsoNormal, div.MsoNormal
	{margin-top:0in;
	margin-right:0in;
	margin-bottom:3.0pt;
	margin-left:0in;
	text-align:justify;
	text-indent:19.85pt;
	font-size:12.0pt;
	font-family:"Times New Roman","serif";}
h1
	{margin-top:24.0pt;
	margin-right:0in;
	margin-bottom:30.0pt;
	margin-left:0in;
	text-align:center;
	page-break-after:avoid;
	font-size:18.0pt;
	font-family:"Times New Roman","serif";
	color:red;
	text-transform:uppercase;
	font-weight:normal;}
h2
	{margin-top:.5in;
	margin-right:0in;
	margin-bottom:12.0pt;
	margin-left:0in;
	text-align:center;
	text-indent:0in;
	page-break-after:avoid;
	font-size:12.0pt;
	font-family:"Times New Roman","serif";
	color:red;
	text-transform:uppercase;
	font-weight:bold;}
h3
	{mso-style-link:"Заголовок 3 Знак1";
	margin-top:12.0pt;
	margin-right:0in;
	margin-bottom:3.0pt;
	margin-left:0in;
	text-align:center;
	page-break-after:avoid;
	font-size:12.0pt;
	font-family:"Times New Roman","serif";
	color:red;
	font-weight:normal;}
h4
	{margin-top:6.0pt;
	margin-right:0in;
	margin-bottom:3.0pt;
	margin-left:0in;
	text-align:center;
	page-break-after:avoid;
	font-size:12.0pt;
	font-family:"Times New Roman","serif";
	color:red;
	font-weight:normal;}
h5
	{margin-top:12.0pt;
	margin-right:0in;
	margin-bottom:6.0pt;
	margin-left:0in;
	text-align:center;
	page-break-after:avoid;
	font-size:12.0pt;
	font-family:"Times New Roman","serif";
	color:red;
	font-weight:bold;}
h6
	{mso-style-link:"Заголовок 6 Знак";
	margin-top:12.0pt;
	margin-right:0in;
	margin-bottom:3.0pt;
	margin-left:0in;
	text-align:left;
	page-break-after:avoid;
	font-size:12.0pt;
	font-family:"Times New Roman","serif";
	color:red;
	font-weight:bold;}
p.MsoHeading7, li.MsoHeading7, div.MsoHeading7
	{margin-top:0in;
	margin-right:0in;
	margin-bottom:3.0pt;
	margin-left:0in;
	text-align:justify;
	page-break-after:avoid;
	font-size:12.0pt;
	font-family:"Times New Roman","serif";
	font-variant:small-caps;}
p.MsoHeading8, li.MsoHeading8, div.MsoHeading8
	{margin-top:0in;
	margin-right:0in;
	margin-bottom:3.0pt;
	margin-left:0in;
	text-align:right;
	page-break-after:avoid;
	font-size:12.0pt;
	font-family:"Times New Roman","serif";
	font-variant:small-caps;
	color:red;
	font-weight:bold;}
p.MsoHeader, li.MsoHeader, div.MsoHeader
	{mso-style-link:"Верхний колонтитул Знак";
	margin-top:0in;
	margin-right:0in;
	margin-bottom:3.0pt;
	margin-left:0in;
	text-align:center;
	font-size:10.0pt;
	font-family:"Times New Roman","serif";
	font-variant:small-caps;
	font-weight:bold;}
p.MsoFooter, li.MsoFooter, div.MsoFooter
	{mso-style-link:"Нижний колонтитул Знак";
	margin:0in;
	margin-bottom:.0001pt;
	text-align:center;
	font-size:10.0pt;
	font-family:"Times New Roman","serif";
	font-variant:small-caps;}
span.MsoFootnoteReference
	{vertical-align:super;}
span.MsoCommentReference
	{font-family:"Times New Roman","serif";
	color:red;
	font-weight:bold;}
p.MsoList, li.MsoList, div.MsoList
	{margin-top:0in;
	margin-right:0in;
	margin-bottom:6.0pt;
	margin-left:0in;
	text-align:justify;
	text-indent:19.85pt;
	font-size:12.0pt;
	font-family:"Times New Roman","serif";}
p.MsoTitle, li.MsoTitle, div.MsoTitle
	{mso-style-link:"Название Знак";
	margin-top:3.5in;
	margin-right:0in;
	margin-bottom:3.0pt;
	margin-left:0in;
	text-align:center;
	page-break-before:always;
	font-size:62.0pt;
	font-family:"Antiqua Ho";
	color:red;}
p.MsoBodyText, li.MsoBodyText, div.MsoBodyText
	{mso-style-link:"Основной текст Знак";
	margin-top:0in;
	margin-right:0in;
	margin-bottom:6.0pt;
	margin-left:0in;
	text-align:justify;
	text-indent:19.85pt;
	font-size:12.0pt;
	font-family:"Times New Roman","serif";}
p.MsoSubtitle, li.MsoSubtitle, div.MsoSubtitle
	{mso-style-link:"Подзаголовок Знак";
	margin-top:12.0pt;
	margin-right:0in;
	margin-bottom:6.0pt;
	margin-left:0in;
	text-align:center;
	text-indent:19.85pt;
	page-break-after:avoid;
	font-size:14.0pt;
	font-family:"Arial","sans-serif";
	font-style:italic;}
p.MsoBodyTextIndent2, li.MsoBodyTextIndent2, div.MsoBodyTextIndent2
	{mso-style-link:"Основной текст с отступом 2 Знак";
	margin-top:6.0pt;
	margin-right:0in;
	margin-bottom:3.0pt;
	margin-left:0in;
	text-align:justify;
	text-indent:19.85pt;
	font-size:10.0pt;
	font-family:"Times New Roman","serif";
	color:red;
	font-weight:bold;}
a:link, span.MsoHyperlink
	{color:navy;
	text-decoration:underline;}
a:visited, span.MsoHyperlinkFollowed
	{color:purple;
	text-decoration:underline;}
p
	{margin-top:0in;
	margin-right:0in;
	margin-bottom:4.5pt;
	margin-left:0in;
	text-align:justify;
	font-size:11.0pt;
	font-family:"Arial","sans-serif";}
p.MsoAcetate, li.MsoAcetate, div.MsoAcetate
	{mso-style-link:"Текст выноски Знак";
	margin:0in;
	margin-bottom:.0001pt;
	text-align:justify;
	text-indent:19.85pt;
	font-size:8.0pt;
	font-family:"Tahoma","sans-serif";}
span.31
	{mso-style-name:"Заголовок 3 Знак1";
	mso-style-link:"Заголовок 3";
	color:red;}
span.a
	{mso-style-name:"Верхний колонтитул Знак";
	mso-style-link:"Верхний колонтитул";
	font-variant:small-caps;
	font-weight:bold;}
p.a0, li.a0, div.a0
	{mso-style-name:Заголовок;
	margin-top:12.0pt;
	margin-right:0in;
	margin-bottom:6.0pt;
	margin-left:0in;
	text-align:justify;
	text-indent:19.85pt;
	page-break-after:avoid;
	font-size:14.0pt;
	font-family:"Arial","sans-serif";}
span.a1
	{mso-style-name:"Основной текст Знак";
	mso-style-link:"Основной текст";}
span.1
	{mso-style-name:"Заголовок 1 Знак";
	color:red;
	text-transform:uppercase;}
span.2
	{mso-style-name:"Заголовок 2 Знак";
	color:red;
	text-transform:uppercase;
	font-weight:bold;}
span.3
	{mso-style-name:"Заголовок 3 Знак";
	color:red;}
span.30
	{mso-style-name:"Заголовок 3 Знак Знак";
	color:red;
	font-weight:bold;}
span.4
	{mso-style-name:"Заголовок 4 Знак";
	color:red;
	font-weight:bold;}
span.5
	{mso-style-name:"Заголовок 5 Знак";
	color:red;
	font-weight:bold;}
span.7
	{mso-style-name:"Заголовок 7 Знак";
	font-variant:small-caps;}
span.8
	{mso-style-name:"Заголовок 8 Знак";
	font-variant:small-caps;
	color:red;
	font-weight:bold;}
span.10
	{mso-style-name:"Знак примечания1";
	font-family:"Times New Roman","serif";
	color:red;
	font-weight:bold;}
span.20
	{mso-style-name:"Знак примечания2";
	font-family:"Times New Roman","serif";
	color:red;
	font-weight:bold;}
p.a2, li.a2, div.a2
	{mso-style-name:Коментарий;
	margin:0in;
	margin-bottom:.0001pt;
	text-align:right;
	font-size:10.0pt;
	font-family:"Times New Roman","serif";
	color:red;
	font-weight:bold;}
p.a3, li.a3, div.a3
	{mso-style-name:Комментарий;
	margin-top:6.0pt;
	margin-right:0in;
	margin-bottom:6.0pt;
	margin-left:0in;
	text-align:justify;
	text-indent:19.85pt;
	font-size:10.0pt;
	font-family:"Times New Roman","serif";
	color:red;
	font-weight:bold;}
span.a4
	{mso-style-name:"Название Знак";
	mso-style-link:Название;
	font-family:"Antiqua Ho";
	color:red;}
span.a5
	{mso-style-name:"Подзаголовок Знак";
	mso-style-link:Подзаголовок;
	font-family:"Arial","sans-serif";
	font-style:italic;}
p.11, li.11, div.11
	{mso-style-name:Название1;
	margin-top:6.0pt;
	margin-right:0in;
	margin-bottom:6.0pt;
	margin-left:0in;
	text-align:justify;
	text-indent:19.85pt;
	font-size:12.0pt;
	font-family:"Times New Roman","serif";
	font-style:italic;}
p.21, li.21, div.21
	{mso-style-name:Название2;
	margin-top:6.0pt;
	margin-right:0in;
	margin-bottom:6.0pt;
	margin-left:0in;
	text-align:justify;
	text-indent:19.85pt;
	font-size:12.0pt;
	font-family:"Times New Roman","serif";
	font-style:italic;}
p.32, li.32, div.32
	{mso-style-name:Название3;
	margin-top:6.0pt;
	margin-right:0in;
	margin-bottom:6.0pt;
	margin-left:0in;
	text-align:justify;
	text-indent:19.85pt;
	font-size:12.0pt;
	font-family:"Times New Roman","serif";
	font-style:italic;}
p.40, li.40, div.40
	{mso-style-name:Название4;
	margin-top:6.0pt;
	margin-right:0in;
	margin-bottom:6.0pt;
	margin-left:0in;
	text-align:justify;
	text-indent:19.85pt;
	font-size:12.0pt;
	font-family:"Times New Roman","serif";
	font-style:italic;}
p.50, li.50, div.50
	{mso-style-name:Название5;
	margin-top:6.0pt;
	margin-right:0in;
	margin-bottom:6.0pt;
	margin-left:0in;
	text-align:justify;
	text-indent:19.85pt;
	font-size:10.0pt;
	font-family:"Arial","sans-serif";
	font-style:italic;}
span.a6
	{mso-style-name:"Нижний колонтитул Знак";
	mso-style-link:"Нижний колонтитул";
	font-variant:small-caps;}
span.22
	{mso-style-name:"Основной текст с отступом 2 Знак";
	mso-style-link:"Основной текст с отступом 2";
	color:red;
	font-weight:bold;}
span.12
	{mso-style-name:"Основной шрифт абзаца1";}
span.23
	{mso-style-name:"Основной шрифт абзаца2";}
span.33
	{mso-style-name:"Основной шрифт абзаца3";}
span.41
	{mso-style-name:"Основной шрифт абзаца4";}
span.51
	{mso-style-name:"Основной шрифт абзаца5";}
p.a7, li.a7, div.a7
	{mso-style-name:Примечание;
	margin:0in;
	margin-bottom:.0001pt;
	text-align:justify;
	text-indent:11.35pt;
	font-size:10.0pt;
	font-family:"Times New Roman","serif";}
span.a8
	{mso-style-name:"Символ сноски";
	vertical-align:super;}
span.a9
	{mso-style-name:"Текст выноски Знак";
	mso-style-link:"Текст выноски";
	font-family:"Tahoma","sans-serif";}
p.13, li.13, div.13
	{mso-style-name:Указатель1;
	margin-top:0in;
	margin-right:0in;
	margin-bottom:3.0pt;
	margin-left:0in;
	text-align:justify;
	text-indent:19.85pt;
	font-size:12.0pt;
	font-family:"Times New Roman","serif";}
p.24, li.24, div.24
	{mso-style-name:Указатель2;
	margin-top:0in;
	margin-right:0in;
	margin-bottom:3.0pt;
	margin-left:0in;
	text-align:justify;
	text-indent:19.85pt;
	font-size:12.0pt;
	font-family:"Times New Roman","serif";}
p.34, li.34, div.34
	{mso-style-name:Указатель3;
	margin-top:0in;
	margin-right:0in;
	margin-bottom:3.0pt;
	margin-left:0in;
	text-align:justify;
	text-indent:19.85pt;
	font-size:12.0pt;
	font-family:"Times New Roman","serif";}
p.42, li.42, div.42
	{mso-style-name:Указатель4;
	margin-top:0in;
	margin-right:0in;
	margin-bottom:3.0pt;
	margin-left:0in;
	text-align:justify;
	text-indent:19.85pt;
	font-size:12.0pt;
	font-family:"Times New Roman","serif";}
p.52, li.52, div.52
	{mso-style-name:Указатель5;
	margin-top:0in;
	margin-right:0in;
	margin-bottom:3.0pt;
	margin-left:0in;
	text-align:justify;
	text-indent:19.85pt;
	font-size:12.0pt;
	font-family:"Arial","sans-serif";}
span.6
	{mso-style-name:"Заголовок 6 Знак";
	mso-style-link:"Заголовок 6";
	color:red;
	font-weight:bold;}
span.msoIns
	{mso-style-name:"";
	text-decoration:underline;
	color:teal;}
span.msoDel
	{mso-style-name:"";
	text-decoration:line-through;
	color:red;}
 /* Page Definitions */
 @page WordSection1
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection1
	{page:WordSection1;}
@page WordSection2
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection2
	{page:WordSection2;}
@page WordSection3
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection3
	{page:WordSection3;}
@page WordSection4
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection4
	{page:WordSection4;}
@page WordSection5
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection5
	{page:WordSection5;}
@page WordSection6
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection6
	{page:WordSection6;}
@page WordSection7
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection7
	{page:WordSection7;}
@page WordSection8
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection8
	{page:WordSection8;}
@page WordSection9
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection9
	{page:WordSection9;}
@page WordSection10
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection10
	{page:WordSection10;}
@page WordSection11
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection11
	{page:WordSection11;}
@page WordSection12
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection12
	{page:WordSection12;}
@page WordSection13
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection13
	{page:WordSection13;}
@page WordSection14
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection14
	{page:WordSection14;}
@page WordSection15
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection15
	{page:WordSection15;}
@page WordSection16
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection16
	{page:WordSection16;}
@page WordSection17
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection17
	{page:WordSection17;}
@page WordSection18
	{size:595.25pt 841.85pt;
	margin:56.7pt 56.7pt 56.7pt 56.7pt;}
div.WordSection18
	{page:WordSection18;}
 /* List Definitions */
 ol
	{margin-bottom:0in;}
ul
	{margin-bottom:0in;}
-->
</style>

</head>

<body lang="RU" link="navy" vlink="purple" id="n7">

<div class="WordSection1" id="n8">

<h1 id="n9"><span style="font-size:26.0pt;text-transform:none" id="n10">ТРИОДЬ ЦВЕТНАЯ</span></h1>

<h3 id="n11"><a name="_ОГЛАВЛЕНИЕ" id="n12"></a>ОГЛАВЛЕНИЕ</h3>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n13"><span style="font-size:14.0pt" id="n14"><a href="#_ВО_СВЯТУЮ_И_1" id="n15"><span style="color:red;text-decoration:none" id="n16">Н</span><span style="color:windowtext;
text-decoration:none" id="n17">еделя святыя Пасхи</span></a>..................................................... </span><span style="color:red" id="n18">2</span></p>

<p class="MsoNormal" align="left" style="margin-bottom:6.0pt;text-align:left;
text-indent:70.9pt" id="n19"><span style="font-size:11.0pt;color:red" id="n20">•</span><span style="font-size:11.0pt" id="n21"> <a href="#_СВЕТЛАЯ_ПАСХАЛЬНАЯ_ЗАУТРЕНЯ" id="n22"><span style="color:windowtext;text-decoration:none" id="n23">На утрени</span></a>&nbsp; <span style="color:red" id="n24">•</span> <a href="#_О_ЧАСЕХ_СВЯТЫЯ" id="n25"><span style="color:windowtext;
text-decoration:none" id="n26">На часах</span></a>&nbsp; <span style="color:red" id="n27">•</span> <a href="#_ПОДОБАЕТ_ВЕДАТИ,_КАКО" id="n28"><span style="color:windowtext;text-decoration:
none" id="n29">На молебне</span></a>&nbsp; <span style="color:red" id="n30">•</span> <a href="#_ПОСЛЕДОВАНИЕ_ЛИТУРГИИ,_БЫВАЕТ" id="n31"><span style="color:windowtext;
text-decoration:none" id="n32">На литургии</span></a><br id="n33">
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;&nbsp;&nbsp;&nbsp; <span style="color:red" id="n34">•</span>
<a href="#_ПОСЛЕДОВАНИЕ_АРТОСА,_В" id="n35"><span style="color:windowtext;text-decoration:
none" id="n36">Последование артоса</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n37"><span style="font-size:14.0pt" id="n38"><a href="#_ПОНЕДЕЛЬНИК_СВЕТЛОЙ_СЕДМИЦЫ" id="n39"><span style="color:red;text-decoration:
none" id="n40">П</span><span style="color:windowtext;text-decoration:none" id="n41">онедельник
светлыя седмицы</span></a>.................................... </span><span style="color:red" id="n42">17</span></p>

<p class="MsoNormal" style="margin-bottom:6.0pt;text-indent:70.9pt" id="n43"><span style="font-size:11.0pt;color:red" id="n44">•</span><span style="font-size:11.0pt" id="n45"> <a href="#_ВО_СВЯТУЮ_И" id="n46"><span style="color:windowtext;text-decoration:none" id="n47">На
велицей вечерни</span></a>&nbsp; <span style="color:red" id="n48">•</span> <a href="#_В_ПОНЕДЕЛЬНИК_СВЕТЛЫЯ" id="n49"><span style="color:windowtext;text-decoration:
none" id="n50">На утрени</span></a>&nbsp;&nbsp; <span style="color:red" id="n51">•</span> <a href="#_НА_ЛИТУРГИИ" id="n52"><span style="color:windowtext;text-decoration:none" id="n53">На литургии</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n54"><span style="font-size:14.0pt" id="n55"><a href="#_НЕДЕЛЯ_АНТИПАСХИ" id="n56"><span style="color:red;text-decoration:none" id="n57">Н</span><span style="color:windowtext;text-decoration:none" id="n58">еделя Антипасхи</span></a>........................................................ </span><span style="color:red" id="n59">28</span></p>

<p class="MsoNormal" style="margin-bottom:6.0pt;text-indent:70.9pt" id="n60"><span style="font-size:11.0pt;color:red" id="n61">•</span><span style="font-size:11.0pt" id="n62"> <a href="#_НА_МАЛЕЙ_ВЕЧЕРНИ" id="n63"><span style="color:windowtext;text-decoration:none" id="n64">На
малей вечерни</span></a><span style="color:red" id="n65"> •</span> <a href="#_НА_ВЕЛИЦЕЙ_ВЕЧЕРНИ" id="n66"><span style="color:windowtext;text-decoration:none" id="n67">На
велицей вечерни</span></a> <span style="color:red" id="n68">•</span> <a href="#_НА_УТРЕНИ" id="n69"><span style="color:windowtext;text-decoration:none" id="n70">На утрени</span></a>&nbsp; <span style="color:red" id="n71">•</span> <a href="#_НА_ЛИТУРГИИ_1" id="n72"><span style="color:windowtext;
text-decoration:none" id="n73">На литургии</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n74"><span style="font-size:14.0pt" id="n75"><a href="#_НЕДЕЛЯ_ТРЕТИЯ_ПО" id="n76"><span style="color:red;text-decoration:none" id="n77">Н</span><span style="color:windowtext;text-decoration:none" id="n78">еделя третия по Пасце, св. жен мироносиц</span></a>.............. </span><span style="color:red" id="n79">37</span></p>

<p class="MsoNormal" style="margin-bottom:6.0pt;text-indent:70.9pt" id="n80"><span style="font-size:11.0pt;color:red" id="n81">•</span><span style="font-size:11.0pt" id="n82"> <a href="#_В_СУББОТУ_ВЕЧЕРА," id="n83"><span style="color:windowtext;text-decoration:none" id="n84">На
малей вечерни</span></a><span style="color:red" id="n85"> •</span> <a href="#_НА_ВЕЛИЦЕЙ_ВЕЧЕРНИ_1" id="n86"><span style="color:windowtext;text-decoration:
none" id="n87">На велицей вечерни</span></a> <span style="color:red" id="n88">•</span> <a href="#_НА_УТРЕНИ_1" id="n89"><span style="color:windowtext;text-decoration:none" id="n90">На
утрени</span></a>&nbsp; <span style="color:red" id="n91">•</span> <a href="#_НА_ЛИТУРГИИ_2" id="n92"><span style="color:windowtext;text-decoration:none" id="n93">На литургии</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n94"><span style="font-size:14.0pt" id="n95"><a href="#_НЕДЕЛЯ_ЧЕТВЕРТАЯ_ПО" id="n96"><span style="color:red;text-decoration:none" id="n97">Н</span><span style="color:windowtext;text-decoration:none" id="n98">еделя четвертая по Пасце, о
расслабленном</span></a>............ </span><span style="color:red" id="n99">55</span></p>

<p class="MsoNormal" style="margin-bottom:6.0pt;text-indent:70.9pt" id="n100"><span style="font-size:11.0pt;color:red" id="n101">•</span><span style="font-size:11.0pt" id="n102"> <a href="#_В_СУББОТУ_ВЕЧЕРА,_1" id="n103"><span style="color:windowtext;text-decoration:
none" id="n104">На малей вечерни</span></a><span style="color:red" id="n105"> •</span> <a href="#_НА_ВЕЛИЦЕЙ_ВЕЧЕРНИ_2" id="n106"><span style="color:windowtext;text-decoration:
none" id="n107">На велицей вечерни</span></a> <span style="color:red" id="n108">•</span> <a href="#_НА_УТРЕНИ_2" id="n109"><span style="color:windowtext;text-decoration:none" id="n110">На утрени</span></a>&nbsp; <span style="color:red" id="n111">•</span> <a href="#_НА_ЛИТУРГИИ_3" id="n112"><span style="color:windowtext;
text-decoration:none" id="n113">На литургии</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n114"><span style="font-size:14.0pt" id="n115"><a href="#_В_СРЕДУ_4-Й" id="n116"><span style="color:red;text-decoration:none" id="n117">П</span><span style="color:windowtext;
text-decoration:none" id="n118">реполовение Пятдесятницы</span></a>...................................... </span><span style="color:red" id="n119">71</span></p>

<p class="MsoNormal" style="margin-bottom:6.0pt;text-indent:70.9pt" id="n120"><span style="font-size:11.0pt;color:red" id="n121">•</span><span style="font-size:11.0pt" id="n122"> <a href="#_ВО_ВТОРНИК_4" id="n123"><span style="color:windowtext;text-decoration:none" id="n124">На
велицей вечерни</span></a>&nbsp; <span style="color:red" id="n125">•</span> <a href="#_В_СРЕДУ_ПРЕПОЛОВЕНИЯ," id="n126"><span style="color:windowtext;text-decoration:
none" id="n127">На утрени</span></a>&nbsp;&nbsp; <span style="color:red" id="n128">•</span> <a href="#_НА_ЛИТУРГИИ_4" id="n129"><span style="color:windowtext;text-decoration:none" id="n130">На литургии</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n131"><span style="font-size:14.0pt" id="n132"><a href="#_НЕДЕЛЯ_ПЯТАЯ_ПО" id="n133"><span style="color:red;text-decoration:none" id="n134">Н</span><span style="color:windowtext;text-decoration:none" id="n135">еделя пятая по Пасце, о самаряныни</span></a>........................ </span><span style="color:red" id="n136">82</span></p>

<p class="MsoNormal" style="margin-bottom:6.0pt;text-indent:70.9pt" id="n137"><span style="font-size:11.0pt;color:red" id="n138">•</span><span style="font-size:11.0pt" id="n139"> <a href="#_В_СУББОТУ_ВЕЧЕРА,_2" id="n140"><span style="color:windowtext;text-decoration:
none" id="n141">На малей вечерни</span></a><span style="color:red" id="n142"> •</span> <a href="#_НА_ВЕЛИЦЕЙ_ВЕЧЕРНИ_3" id="n143"><span style="color:windowtext;text-decoration:
none" id="n144">На велицей вечерни</span></a> <span style="color:red" id="n145">•</span> <a href="#_НА_УТРЕНИ_3" id="n146"><span style="color:windowtext;text-decoration:none" id="n147">На утрени</span></a>&nbsp; <span style="color:red" id="n148">•</span> <a href="#_НА_ЛИТУРГИИ_5" id="n149"><span style="color:windowtext;
text-decoration:none" id="n150">На литургии</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n151"><span style="font-size:14.0pt" id="n152"><a href="#_В_СУББОТУ_ВЕЧЕРА" id="n153"><span style="color:red;text-decoration:none" id="n154">Н</span><span style="color:windowtext;text-decoration:none" id="n155">еделя шестая по Пасце, о слепом</span></a>............................ </span><span style="color:red" id="n156">101</span></p>

<p class="MsoNormal" style="margin-bottom:6.0pt;text-indent:70.9pt" id="n157"><span style="font-size:11.0pt;color:red" id="n158">•</span><span style="font-size:11.0pt" id="n159"> <a href="#_В_СУББОТУ_ВЕЧЕРА" id="n160"><span style="color:windowtext;text-decoration:none" id="n161">На
малей вечерни</span></a><span style="color:red" id="n162"> •</span> <a href="#_НА_ВЕЛИЦЕЙ_ВЕЧЕРНИ_4" id="n163"><span style="color:windowtext;text-decoration:
none" id="n164">На велицей вечерни</span></a> <span style="color:red" id="n165">•</span> <a href="#_НА_УТРЕНИ_4" id="n166"><span style="color:windowtext;text-decoration:none" id="n167">На
утрени</span></a>&nbsp; <span style="color:red" id="n168">•</span> <a href="#_НА_ЛИТУРГИИ_6" id="n169"><span style="color:windowtext;text-decoration:none" id="n170">На литургии</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n171"><span style="font-size:14.0pt" id="n172"><a href="#_ОТДАНИЕ_ПРАЗДНИКА_ПАСХИ" id="n173"><span style="color:red;text-decoration:none" id="n174">О</span><span style="color:windowtext;text-decoration:none" id="n175">тдание праздника Пасхи</span></a>.......................................... </span><span style="color:red" id="n176">118</span></p>

<p class="MsoNormal" style="margin-bottom:6.0pt;text-indent:70.9pt" id="n177"><span style="font-size:11.0pt;color:red" id="n178">•</span><span style="font-size:11.0pt" id="n179"> <a href="#_ВО_ВТОРНИК_ШЕСТОЙ" id="n180"><span style="color:windowtext;text-decoration:none" id="n181">На
вечерни</span></a>&nbsp;&nbsp; <span style="color:red" id="n182">•</span> <a href="#_В_СРЕДУ_6-Я" id="n183"><span style="color:windowtext;text-decoration:none" id="n184">На утрени</span></a>&nbsp;&nbsp;&nbsp;&nbsp; <span style="color:red" id="n185">•</span> <a href="#_НА_ЛИТУРГИИ_7" id="n186"><span style="color:windowtext;
text-decoration:none" id="n187">На литургии</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n188"><span style="font-size:14.0pt" id="n189"><a href="#_ВОЗНЕСЕНИЕ_ГОСПОДА_БОГА" id="n190"><span style="color:red;text-decoration:none" id="n191">В</span><span style="color:windowtext;text-decoration:none" id="n192">ознесение Господне</span></a>.................................................. </span><span style="color:red" id="n193">125</span></p>

<p class="MsoNormal" style="margin-bottom:6.0pt;text-indent:70.9pt" id="n194"><span style="font-size:11.0pt;color:red" id="n195">•</span><span style="font-size:11.0pt" id="n196"> <a href="#_НА_МАЛЕЙ_ВЕЧЕРНИ_1" id="n197"><span style="color:windowtext;text-decoration:none" id="n198">На
малей вечерни</span></a><span style="color:red" id="n199"> •</span> <a href="#_НА_ВЕЛИЦЕЙ_ВЕЧЕРНИ_5" id="n200"><span style="color:windowtext;text-decoration:
none" id="n201">На велицей вечерни</span></a> <span style="color:red" id="n202">•</span> <a href="#_В_ЧЕТВЕРТОК_НА" id="n203"><span style="color:windowtext;text-decoration:none" id="n204">На
утрени</span></a>&nbsp; <span style="color:red" id="n205">•</span> <a href="#_НА_ЛИТУРГИИ_8" id="n206"><span style="color:windowtext;text-decoration:none" id="n207">На литургии</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n208"><span style="font-size:14.0pt" id="n209"><a href="#_НЕДЕЛЯ_СЕДМАЯ,_СВЯТЫХ" id="n210"><span style="color:red;text-decoration:none" id="n211">Н</span><span style="color:windowtext;text-decoration:none" id="n212">еделя седьмая по Пасце</span></a>........................................... </span><span style="color:red" id="n213">138</span></p>

<p class="MsoNormal" style="margin-bottom:6.0pt;text-indent:70.9pt" id="n214"><span style="font-size:11.0pt;color:red" id="n215">•</span><span style="font-size:11.0pt" id="n216"> <a href="#_В_СУББОТУ_ВЕЧЕРА,_3" id="n217"><span style="color:windowtext;text-decoration:
none" id="n218">На малей вечерни</span></a><span style="color:red" id="n219"> •</span> <a href="#_НА_ВЕЛИЦЕЙ_ВЕЧЕРНИ_6" id="n220"><span style="color:windowtext;text-decoration:
none" id="n221">На велицей вечерни</span></a> <span style="color:red" id="n222">•</span> <a href="#_НА_УТРЕНИ_5" id="n223"><span style="color:windowtext;text-decoration:none" id="n224">На утрени</span></a>&nbsp; <span style="color:red" id="n225">•</span> <a href="#_НА_ЛИТУРГИИ_9" id="n226"><span style="color:windowtext;
text-decoration:none" id="n227">На литургии</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n228"><span style="font-size:14.0pt" id="n229"><a href="#_В_СУББОТУ_ТРОИЦКУЮ" id="n230"><span style="color:red;text-decoration:none" id="n231">С</span><span style="color:windowtext;text-decoration:none" id="n232">уббота святыя Пятдесятницы</span></a>.................................. </span><span style="color:red" id="n233">154</span></p>

<p class="MsoNormal" style="margin-bottom:6.0pt;text-indent:70.9pt" id="n234"><span style="font-size:11.0pt;color:red" id="n235">•</span><span style="font-size:11.0pt" id="n236"> <a href="#_В_ПЯТОК_ВЕЧЕРА" id="n237"><span style="color:windowtext;text-decoration:none" id="n238">На велицей
вечерни</span></a>&nbsp;&nbsp; <span style="color:red" id="n239">•</span> <a href="#_По_отпущении_же" id="n240"><span style="color:windowtext;text-decoration:none" id="n241">На
панихиде</span></a>&nbsp;&nbsp; <span style="color:red" id="n242">•</span> <a href="#_В_СУББОТУ_НА" id="n243"><span style="color:windowtext;text-decoration:none" id="n244">На утрени</span></a>&nbsp;&nbsp;&nbsp; <span style="color:red" id="n245">•</span> <a href="#_НА_ЛИТУРГИИ_10" id="n246"><span style="color:windowtext;
text-decoration:none" id="n247">На литургии</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n248"><span style="font-size:14.0pt" id="n249"><a href="#_ПЯТИДЕСЯТНИЦА" id="n250"><span style="color:red;text-decoration:none" id="n251">Н</span><span style="color:windowtext;
text-decoration:none" id="n252">еделя святыя Пентикостии</span></a>....................................... </span><span style="color:red" id="n253">165</span></p>

<p class="MsoNormal" align="left" style="margin-bottom:6.0pt;text-align:left;
text-indent:70.9pt" id="n254"><span style="font-size:11.0pt;color:red" id="n255">•</span><span style="font-size:11.0pt" id="n256"> <a href="#_В_СУББОТУ_ВЕЧЕРА,_4" id="n257"><span style="color:windowtext;text-decoration:none" id="n258">На малей вечерни</span></a><span style="color:red" id="n259"> •</span> <a href="#_НА_ВЕЛИЦЕЙ_ВЕЧЕРНИ_7" id="n260"><span style="color:windowtext;text-decoration:none" id="n261">На велицей вечерни</span></a> <span style="color:red" id="n262">•</span> <a href="#_НА_УТРЕНИ_6" id="n263"><span style="color:windowtext;
text-decoration:none" id="n264">На утрени</span></a><br id="n265">
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; <span style="color:red" id="n266">•</span> <a href="#_НА_ЛИТУРГИИ_11" id="n267"><span style="color:windowtext;text-decoration:none" id="n268">На
литургии</span></a> <span style="color:red" id="n269">•</span> <a href="#_В_НЕДЕЛЮ_ВЕЧЕРА" id="n270"><span style="color:windowtext;text-decoration:none" id="n271">На вечерни коленопреклонения</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n272"><span style="font-size:14.0pt" id="n273"><a href="#_В_ПОНЕДЕЛЬНИК_СВЯТАГО" id="n274"><span style="color:red;text-decoration:none" id="n275">П</span><span style="color:windowtext;text-decoration:none" id="n276">онедельник Святаго Духа</span></a>........................................ </span><span style="color:red" id="n277">203</span></p>

<p class="MsoNormal" style="margin-bottom:6.0pt;text-indent:70.9pt" id="n278"><span style="font-size:11.0pt;color:red" id="n279">•</span><span style="font-size:11.0pt" id="n280"> <a href="#_В_ТУ_ЖЕ" id="n281"><span style="color:windowtext;text-decoration:none" id="n282">На повечерии</span></a>&nbsp;&nbsp; <span style="color:red" id="n283">•</span> <a href="#_НА_УТРЕНИ_9" id="n284"><span style="color:windowtext;
text-decoration:none" id="n285">На утрени</span></a>&nbsp; <span style="color:red" id="n286">•</span> <a href="#_НА_ЛИТУРГИИ_15" id="n287"><span style="color:windowtext;text-decoration:none" id="n288">На
литургии</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n289"><span style="font-size:14.0pt" id="n290"><a href="#_НЕДЕЛЯ_ВСЕХ_СВЯТЫХ" id="n291"><span style="color:red;text-decoration:none" id="n292">Н</span><span style="color:windowtext;text-decoration:none" id="n293">еделя всех святых</span></a>..................................................... </span><span style="color:red" id="n294">209</span></p>

<p class="MsoNormal" style="margin-bottom:6.0pt;text-indent:70.9pt" id="n295"><span style="font-size:11.0pt;color:red" id="n296">•</span><span style="font-size:11.0pt" id="n297"> <a href="#_В_СУББОТУ_ВЕЧЕРА,_5" id="n298"><span style="color:windowtext;text-decoration:
none" id="n299">На малей вечерни</span></a><span style="color:red" id="n300"> •</span> <a href="#_НА_ВЕЛИЦЕЙ_ВЕЧЕРНИ_10" id="n301"><span style="color:windowtext;text-decoration:
none" id="n302">На велицей вечерни</span></a> <span style="color:red" id="n303">•</span> <a href="#_В_НЕДЕЛЮ_ВСЕХ" id="n304"><span style="color:windowtext;text-decoration:none" id="n305">На утрени</span></a>&nbsp; <span style="color:red" id="n306">•</span> <a href="#_НА_ЛИТУРГИИ_14" id="n307"><span style="color:windowtext;
text-decoration:none" id="n308">На литургии</span></a></span></p>

<p class="MsoNormal" align="left" style="text-align:left;text-indent:56.7pt;
page-break-after:avoid" id="n309"><span style="font-size:14.0pt" id="n310"><a href="#_В_НЕДЕЛЮ_2-Ю" id="n311"><span style="color:red;text-decoration:none" id="n312">Н</span><span style="color:windowtext;
text-decoration:none" id="n313">еделя всех святых, в земли Российстей просиявших</span></a></span></p>

<p class="MsoNormal" align="left" style="margin-left:70.9pt;text-align:left;
text-indent:0in" id="n314"><span style="color:red" id="n315">По изданию: Минея май, часть 3. М.,<br id="n316">
</span>Издательский совет РПЦ, 2002......................................... <span style="color:red" id="n317">242</span></p>

<p class="MsoNormal" style="margin-bottom:6.0pt;text-indent:70.9pt" id="n318"><span style="font-size:11.0pt;color:red" id="n319">•</span><span style="font-size:11.0pt" id="n320"> <a href="#_НА_МАЛОЙ_ВЕЧЕРНИ" id="n321"><span style="color:windowtext;text-decoration:none" id="n322">На
малей вечерни</span></a><span style="color:red" id="n323"> •</span> <a href="#_НА_ВЕЛИЦЕЙ_ВЕЧЕРНИ_9" id="n324"><span style="color:windowtext;text-decoration:
none" id="n325">На велицей вечерни</span></a> <span style="color:red" id="n326">•</span> <a href="#_НА_УТРЕНИ_8" id="n327"><span style="color:windowtext;text-decoration:none" id="n328">На утрени</span></a>&nbsp; <span style="color:red" id="n329">•</span> <a href="#_НА_ЛИТУРГИИ_13" id="n330"><span style="color:windowtext;
text-decoration:none" id="n331">На литургии</span></a></span></p>

<p class="MsoNormal" align="left" style="margin-left:70.9pt;text-align:left;
text-indent:0in" id="n332"><span style="color:red" id="n333">По изданию: Великий сборник. Часть
третья.<br id="n334">
</span>Свято-Троицкий монастырь. Типография пр. Иова Почаевского<br id="n335">
в Джорданвилле. 1956 г. ................................................... <span style="color:red" id="n336">232</span></p>

<p class="MsoNormal" style="margin-bottom:6.0pt;text-indent:70.9pt" id="n337"><span style="font-size:11.0pt;color:red" id="n338">•</span><span style="font-size:11.0pt" id="n339"> <a href="#_НА_ВЕЛИЦЕЙ_ВЕЧЕРНИ_8" id="n340"><span style="color:windowtext;text-decoration:
none" id="n341">На велицей вечерни</span></a>&nbsp; <span style="color:red" id="n342">•</span> <a href="#_НА_УТРЕНИ_7" id="n343"><span style="color:windowtext;text-decoration:none" id="n344">На утрени</span></a>&nbsp;&nbsp; <span style="color:red" id="n345">•</span> <a href="#_НА_ЛИТУРГИИ_12" id="n346"><span style="color:windowtext;
text-decoration:none" id="n347">На литургии</span></a></span></p>

<p class="MsoNormal" id="n348">&nbsp;</p>

<p class="MsoNormal" id="n349">&nbsp;</p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;" id="n350"><br clear="all" style="page-break-before:always" id="n351">
</span>

<div class="WordSection2" id="n352">

<h1 style="page-break-before:always" id="n353"><a name="_Ref180306975" id="n354"></a><a name="_ВО_СВЯТУЮ_И_1" id="n355"></a><span style="text-transform:none" id="n356">ВО СВЯТУЮ И ВЕЛИКУЮ
НЕДЕЛЮ ПАСХИ</span></h1>

<h2 style="margin-left:0in;text-indent:0in" id="n357"><a name="_СВЕТЛАЯ_ПАСХАЛЬНАЯ_ЗАУТРЕНЯ" id="n358"></a><span style="text-transform:none" id="n359">НА
УТРЕНИ</span></h2>

<p class="MsoNormal" id="n360"><span style="color:red" id="n361">О часе утреннем параекклисиарх взем
благословение у настоятеля, исходит и ударяет в великое, и клеплет довольно. И
вшед во храм, вжигает свещи вся, и кандила: устрояет же сосуды два со углием
горящим, и влагает в них фимиама много благовоннаго, и поставляет един сосуд
среди церкве, другий же во святом алтаре, яко да исполнится церковь вся
благовония. Таже настоятель вшед во святый алтарь со иереи и диаконы, облачатся
в весь светлейший сан. И раздает свещи братии, и вземлет Честный Крест: кадило
же вземлет диакон. Иерей же святое Евангелие, ин иерей образ Воскресения
Христова: и ставятся лицем на запад. И затворят врата церковная, яже к западу.
Исходит настоятель со иереи в притвор, северными дверьми, предыдущим пред ним
диаконом со двема свещами, и оба лика поюще</span></p>

<h3 id="n362">стихиру, глас 6:</h3>

<p class="MsoNormal" id="n363"><span style="color:red" id="n364">В</span>оскресе́ние Твое́,
Христе́ Спа́се, / А́нгели пою́т на небесе́х, / и нас
на земли́ сподо́би / чи́стым се́рдцем / Тебе́ сла́вити.</p>

<p class="MsoNormal" id="n365"><span style="color:red" id="n366">Таже ударяют во вся кампаны и
тяжкая, и клеплют довольно. И вшедше в притвор, станут со Евангелием, и со
образом, лицем на запад, якоже указася прежде. Таже настоятель вземлет у
диакона кадило в правую руку, Крест же в левую, и кадит образы, и клиросы, и
братию по обычаю. Диакону же предносящу пред ним свещу горящу. Братия же вси
стоят держаще свещи своя, со вниманием молящеся в себе, и благодаряще нас ради
пострадавшаго и воскресшаго Христа Бога нашего. По скончании же каждения,
приходит настоятель пред великия врата церкве, и покадит диакона, предстояшаго
ему со свещею. Тогда взем кадило диакон от руку настоятеля, и покадит самого
настоятеля. И паки восприим настоятель кадило, став пред церковными дверьми,
зря на восток, и назнаменает великия врата церкве, [затвореная суща], кадилом
крестообразно, трижды, держа в левой руце Честный Крест, и светильником стоящим
со обою страну.</span></p>

<h3 id="n367">И велегласно возгласит:</h3>

<p class="MsoNormal" id="n368"><span style="color:red" id="n369">С</span>ла́ва Святе́й, и
Единосу́щней, и Животворя́щей, и Нераздели́мей Тро́ице,
всегда́, ны́не и при́сно и во ве́ки веко́в.</p>

<p class="MsoNormal" id="n370"><span style="color:red" id="n371">И нам отвещающим:</span> Ами́нь.</p>

<h3 id="n372">Начинает настоятель, с прочими служители, велегласно<br id="n373">
настоящий тропарь, во глас 5:</h3>

<p class="MsoNormal" id="n374"><span style="color:red" id="n375">Х</span>ристо́с воскре́се
из ме́ртвых, / сме́ртию смерть попра́в / и су́щим во гробе́х
живо́т дарова́в.</p>

<p class="MsoNormal" id="n376"><span style="color:red" id="n377">И мы тойжде поем подобне, со
сладкопением. Поется же сей тропарь трижды от настоятеля, и трижды от нас.</span></p>

<h3 id="n378">Таже настоятель глаголет стихи:</h3>

<p class="MsoNormal" id="n379"><span style="color:red" id="n380">Первый стих:</span> Да воскре́снет
Бог, и расточа́тся врази́ Его́, / и да бежа́т от Лица́
Его́ ненави́дящии Его́.</p>

<p class="MsoNormal" id="n381"><span style="color:red" id="n382">И на кийждо стих мы поем тропарь:</span>
Христо́с воскре́се из ме́ртвых, / сме́ртию смерть
попра́в / и су́щим во гробе́х живо́т дарова́в. <span style="color:red" id="n383">Весь по единожды.</span></p>

<p class="MsoNormal" id="n384"><span style="color:red" id="n385">Вторый стих:</span> Я́ко исчеза́ет
дым, да исче́знут, / я́ко та́ет воск от лица́ огня́. <span style="color:red" id="n386">Х</span>ристо́с<b id="n387"> </b>воскре́се: <span style="color:red" id="n388">единожды.</span></p>

<p class="MsoNormal" id="n389"><span style="color:red" id="n390">Третий стих:</span> Та́ко да
поги́бнут гре́шницы от Лица́ Бо́жия, / а пра́ведницы
да возвеселя́тся. <span style="color:red" id="n391">Х</span>ристо́с<b id="n392"> </b>воскре́се:
<span style="color:red" id="n393">единожды.</span></p>

<p class="MsoNormal" id="n394"><span style="color:red" id="n395">Четвертый стих:</span> Сей день, его́же
сотвори́ Госпо́дь, / возра́дуемся и возвесели́мся в онь. <span style="color:red" id="n396">Х</span>ристо́с<b id="n397"> </b>воскре́се: <span style="color:red" id="n398">единожды.</span></p>

<p class="MsoNormal" id="n399"><span style="color:red" id="n400">Слава:</span> Христо́с воскре́се:
<span style="color:red" id="n401">единожды.</span></p>

<p class="MsoNormal" id="n402"><span style="color:red" id="n403">И ныне:</span> Христо́с воскре́се:
<span style="color:red" id="n404">единожды.</span></p>

<p class="MsoNormal" id="n405"><span style="color:red" id="n406">Таже настоятель поет вышшим гласом:</span>
Христо́с воскре́се из ме́ртвых, / сме́ртию смерть попра́в.<span style="color:red" id="n407"> И отверзает врата.</span></p>

<p class="MsoNormal" id="n408"><span style="color:red" id="n409">Входит настоятель с Честным Крестом,
предыдущим ему со двема лампадами, и братиям поющим: </span>И су́щим во
гробе́х живо́т дарова́в.<span style="color:red" id="n410"> Таже ударяют во
вся кампаны и клеплют довольно, три звоны.</span></p>

<p class="MsoNormal" id="n411"><span style="color:red" id="n412">Вшед же настоятель со иереи во
святый алтарь. И диакон глаголет ектению великую: </span>Ми́ром Го́споду
помо́лимся.<span style="color:red" id="n413"> Возглас:</span> Я́ко подоба́ет
Тебе́ вся́кая сла́ва:</p>

<p class="MsoNormal" id="n414"><span style="color:red" id="n415">И начинает предстоятель канон,
творение господина Иоанна Дамаскина. Глас 1. Ирмос:</span> Воскресе́ния
день: <span style="color:red" id="n416">Ирмосы на 4: и тропари на 12, с припевы:</span>
Христо́с воскре́се из ме́ртвых. <span style="color:red" id="n417">И паки
последи кийждо лик ирмос. Последи же на сходе Катавасия, ирмос тойже:</span>
Воскресе́ния день: <span style="color:red" id="n418">И по нем</span> Xристос воскре́се:
<span style="color:red" id="n419">весь трижды. Творит же начало канона на куюждо песнь
всегда предстоятель, десной или левой стране случившейся начати. И кадит в
начале канона святыя иконы и оба лики, и братию по чину. И по коейждо песни
бывает ектениа малая вне олтаря, якоже рехом, во святый сей день. Возглас
внутрь олтаря от иереа. По 1-й песни поет десная страна. По 3-й же поет левая.
Сице поем и по прочих песнех.</span></p>

<h3 id="n420">Канон, глас 1.<br id="n421">
Песнь 1.</h3>

<p class="MsoNormal" id="n422"><span style="color:red" id="n423">Ирмос:</span> Воскресе́ния
день, / просвети́мся, лю́дие. / Па́сха, Госпо́дня
Па́сха, / от сме́рти бо к жи́зни, / и от земли́ к небеси́,
/ Христо́с Бог нас преведе́, / побе́дную пою́щия.</p>

<p class="MsoNormal" id="n424"><span style="color:red" id="n425">Припев:</span> <b id="n426">Христо́с
воскре́се из ме́ртвых.</b></p>

<p class="MsoNormal" id="n427"><span style="color:red" id="n428">О</span>чи́стим чу́вствия,
и у́зрим / непристу́пным све́том / Воскресе́ния, Христа́
блиста́ющася, / и ра́дуйтеся, реку́ща, / я́сно да услы́шим,
/ побе́дную пою́ще.</p>

<p class="MsoNormal" id="n429"><span style="color:red" id="n430">Припев:</span> <b id="n431">Христо́с
воскре́се из ме́ртвых.</b></p>

<p class="MsoNormal" id="n432"><span style="color:red" id="n433">Н</span>ебеса́ у́бо досто́йно
да веселя́тся, / земля́ же да ра́дуется, / да пра́зднует же
мир, / ви́димый же весь и неви́димый: / Христо́с бо воста́,
/ весе́лие ве́чное.</p>

<p class="MsoNormal" id="n434"><span style="color:red" id="n435">Катавасия:</span> Воскресе́ния
день: <span style="color:red" id="n436">И тропарь:</span> Xристос воскре́се: <span style="color:red" id="n437">трижды.</span></p>

<p class="MsoNormal" id="n438"><span style="color:red" id="n439">Таже ектениа, и возглас:</span> Я́ко
Твоя́ держа́ва, и Твое́ есть Ца́рство, и си́ла, и сла́ва
Отца́ и Сы́на и Свята́го Ду́ха, ны́не и при́сно и
во ве́ки веко́в.</p>

<h3 id="n440">Песнь 3.</h3>

<p class="MsoNormal" id="n441"><span style="color:red" id="n442">Ирмос:</span> Прииди́те, пи́во
пие́м но́вое, / не от ка́мене непло́дна чудоде́емое, /
но нетле́ния исто́чник / из гро́ба одожди́вша Христа́,
/ в Не́мже утвержда́емся.</p>

<p class="MsoNormal" id="n443"><span style="color:red" id="n444">Припев:</span> <b id="n445">Христо́с
воскре́се из ме́ртвых.</b></p>

<p class="MsoNormal" id="n446"><span style="color:red" id="n447">Н</span>ы́не вся испо́лнишася
све́та, / не́бо же и земля́, и преиспо́дняя: / да пра́зднует
у́бо вся тварь / воста́ние Христо́во, / в не́мже утвержда́ется.</p>

<p class="MsoNormal" id="n448"><span style="color:red" id="n449">Припев:</span> <b id="n450">Христо́с
воскре́се из ме́ртвых.</b></p>

<p class="MsoNormal" id="n451"><span style="color:red" id="n452">В</span>чера́ спогребо́хся
Тебе́, Христе́, / совостаю́ днесь / воскре́сшу Тебе́,
/ сраспина́хся Тебе́ вчера́, / Сам мя спросла́ви, Спа́се,
во Ца́рствии Твое́м.</p>

<p class="MsoNormal" id="n453"><span style="color:red" id="n454">Катавасия:</span> Прииди́те, пи́во
пие́м но́вое: <span style="color:red" id="n455">И тропарь:</span> Xристос
воскре́се: <span style="color:red" id="n456">трижды.</span></p>

<p class="MsoNormal" id="n457"><span style="color:red" id="n458">Таже ектениа, и возглас:</span> Я́ко
Ты еси́ Бог наш, и Тебе́ сла́ву возсыла́ем, Отцу́ и
Сы́ну и Свято́му Ду́ху, ны́не и при́сно и во
ве́ки веко́в.</p>

<h3 id="n459">Ипакои, глас 4:</h3>

<p class="MsoNormal" id="n460"><span style="color:red" id="n461">П</span>редвари́вшия у́тро
я́же о Мари́и, / и обре́тшия ка́мень отвале́н от гро́ба,
/ слы́шаху от А́нгела: во све́те присносу́щнем Су́щаго,
/ с ме́ртвыми что и́щете, я́ко челове́ка? / Ви́дите
гро́бныя пелены́, тецы́те и ми́ру пропове́дите, / я́ко
воста́ Госпо́дь, умертви́вый смерть, / я́ко есть Сын Бо́га,
спаса́ющаго род челове́ческий.</p>

<p class="MsoNormal" id="n462"><span style="color:red" id="n463">И чтение в Григории Богослове, егоже
начало: </span>На стра́жи мое́й ста́ну: <span style="color:red" id="n464">По
чтении же паки вжигают свещи братия.</span></p>

<h3 id="n465">Песнь 4.</h3>

<p class="MsoNormal" id="n466"><span style="color:red" id="n467">Ирмос:</span> На Боже́ственней
стра́жи / богоглаго́ливый Авваку́м / да ста́нет с
на́ми и пока́жет / светоно́сна А́нгела / я́сно глаго́люща:
/ днесь спасе́ние ми́ру, / я́ко воскре́се Христо́с, /
я́ко всеси́лен.</p>

<p class="MsoNormal" id="n468"><span style="color:red" id="n469">Припев:</span> <b id="n470">Христо́с
воскре́се из ме́ртвых.</b></p>

<p class="MsoNormal" id="n471"><span style="color:red" id="n472">М</span>у́жеский у́бо пол,
/ я́ко разве́рзый де́вственную утро́бу, / яви́ся
Христо́с, / я́ко челове́к же, / А́гнец нарече́ся: /
непоро́чен же, / я́ко невку́сен скве́рны, / на́ша Па́сха,
/ и я́ко Бог и́стинен / соверше́н рече́ся.</p>

<p class="MsoNormal" id="n473"><span style="color:red" id="n474">Припев:</span> <b id="n475">Христо́с
воскре́се из ме́ртвых.</b></p>

<p class="MsoNormal" id="n476"><span style="color:red" id="n477">Я́</span>ко единоле́тный а́гнец,
/ благослове́нный нам вене́ц Христо́с, / во́лею за всех
закла́н бысть, / Па́сха чисти́тельная, / и па́ки из гро́ба
кра́сное / пра́вды нам возсия́ Со́лнце.</p>

<p class="MsoNormal" id="n478"><span style="color:red" id="n479">Припев:</span> <b id="n480">Христо́с
воскре́се из ме́ртвых.</b></p>

<p class="MsoNormal" id="n481"><span style="color:red" id="n482">Б</span>огооте́ц у́бо Дави́д
/ пред се́нным ковче́гом скака́ше игра́я, / лю́дие же
Бо́жии святи́и, / образо́в сбытие́ зря́ще, / весели́мся
Боже́ственне, / я́ко воскре́се Христо́с, / я́ко Всеси́лен.</p>

<p class="MsoNormal" id="n483"><span style="color:red" id="n484">Катавасия:</span> На Боже́ственней
стра́жи: <span style="color:red" id="n485">И тропарь:</span> Xристос воскре́се:
<span style="color:red" id="n486">трижды.</span></p>

<p class="MsoNormal" id="n487"><span style="color:red" id="n488">Ектениа, и возглас:</span> Я́ко
Благ и Человеколю́бец Бог еси́, и Тебе́ сла́ву возсыла́ем,
Отцу́ и Сы́ну и Свято́му Ду́ху, ны́не и при́сно и
во ве́ки веко́в.</p>

<h3 id="n489">Песнь 5.</h3>

<p class="MsoNormal" id="n490"><span style="color:red" id="n491">Ирмос:</span> У́тренюем у́треннюю
глубоку́, / и вме́сто ми́ра песнь принесе́м Влады́це,
/ и Христа́ у́зрим / пра́вды Со́лнце, / всем жизнь возсия́юща.</p>

<p class="MsoNormal" id="n492"><span style="color:red" id="n493">Припев:</span> <b id="n494">Христо́с
воскре́се из ме́ртвых.</b></p>

<p class="MsoNormal" id="n495"><span style="color:red" id="n496">Б</span>езме́рное Твое́
благоутро́бие, / а́довыми у́зами содержи́мии зря́ще, /
к све́ту идя́ху, Христе́, / весе́лыми нога́ми, / Па́сху
хва́ляще ве́чную.</p>

<p class="MsoNormal" id="n497"><span style="color:red" id="n498">Припев:</span> <b id="n499">Христо́с
воскре́се из ме́ртвых.</b></p>

<p class="MsoNormal" id="n500"><span style="color:red" id="n501">П</span>ристу́пим свещено́снии,
/ исходя́щу Христу́ из гро́ба, я́ко жениху́, / и спра́зднуем
любопра́зднственными чи́нми / Па́сху Бо́жию спаси́тельную.</p>

<p class="MsoNormal" id="n502"><span style="color:red" id="n503">Катавасия:</span> У́тренюем у́треннюю
глубоку́: <span style="color:red" id="n504">И тропарь:</span> Xристос
воскре́се: <span style="color:red" id="n505">трижды.</span></p>

<p class="MsoNormal" id="n506"><span style="color:red" id="n507">Ектениа, и возглас:</span> Я́ко
святи́ся и просла́вися пречестно́е и великоле́пое и́мя
Твое́, Отца́ и Сы́на и Свята́го Ду́ха, ны́не и
при́сно и во ве́ки веко́в.</p>

<h3 id="n508">Песнь 6.</h3>

<p class="MsoNormal" id="n509"><span style="color:red" id="n510">Ирмос:</span> Снизше́л еси́
в преиспо́дняя земли́, / и сокруши́л еси́ вереи́ ве́чныя,
/ содержа́щия свя́занныя, Христе́, / и тридне́вен, я́ко
от ки́та Ио́на, / воскре́сл еси́ от гро́ба.</p>

<p class="MsoNormal" id="n511"><span style="color:red" id="n512">Припев:</span> <b id="n513">Христо́с
воскре́се из ме́ртвых.</b></p>

<p class="MsoNormal" id="n514"><span style="color:red" id="n515">С</span>охрани́в це́ла зна́мения,
Христе́, / воскре́сл еси́ от гро́ба, / ключи́ Де́вы
не вреди́вый в рождестве́ Твое́м, / и отве́рзл еси́ нам
ра́йския две́ри.</p>

<p class="MsoNormal" id="n516"><span style="color:red" id="n517">Припев:</span> <b id="n518">Христо́с
воскре́се из ме́ртвых.</b></p>

<p class="MsoNormal" id="n519"><span style="color:red" id="n520">С</span>па́се мой, / живо́е
же и неже́ртвенное заколе́ние, / я́ко Бог Сам Себе́ / во́лею
приве́л Отцу́, / совоскреси́л еси́ всеро́днаго Ада́ма,
/ воскре́с от гро́ба.</p>

<p class="MsoNormal" id="n521"><span style="color:red" id="n522">Катавасия:</span> Снизше́л
еси́ в преиспо́дняя земли́: <span style="color:red" id="n523">И тропарь:</span>
Xристос воскре́се: <span style="color:red" id="n524">трижды.</span></p>

<p class="MsoNormal" id="n525"><span style="color:red" id="n526">Ектениа, и возглас:</span> Ты бо еси́
Царь ми́ра, и Спас душ на́ших, и Тебе́ сла́ву возсыла́ем,
Отцу́ и Сы́ну и Свято́му Ду́ху, ны́не и при́сно и
во ве́ки веко́в.</p>

<h3 id="n527">Таже кондак, глас 8:</h3>

<p class="MsoNormal" id="n528"><span style="color:red" id="n529">А́</span>ще и во гроб снизше́л
еси́, Безсме́ртне, / но а́дову разруши́л еси́ си́лу,
/ и воскре́сл еси́, я́ко победитель, Христе́ Бо́же, /
жена́м мироно́сицам веща́вый: ра́дуйтеся, / и Твои́м
апо́столом мир да́руяй, / па́дшим подая́й воскресе́ние.</p>

<p class="MsoNormal" id="n530"><span style="color:red" id="n531">Икос:</span> Е́же пре́жде
со́лнца Со́лнце заше́дшее иногда́ во гроб, / предвари́ша
ко у́тру, и́щущия я́ко дне м<span lang="EN-US" id="n532">v</span>роно́сицы
де́вы, / и друга́ ко друзе́й вопия́ху: / о други́ни!
Прииди́те, воня́ми пома́жем те́ло живоно́сное и
погребе́ное, / плоть воскреси́вшаго па́дшаго Ада́ма, лежа́щую
во гро́бе. / И́дем, потщи́мся я́коже волсви́, и
поклони́мся, / и принесе́м м<span lang="EN-US" id="n533">v</span>́ра я́ко
да́ры, не в пелена́х, но в плащани́це обви́тому, / и пла́чим,
и возопии́м: о Влады́ко, воста́ни, / па́дшим подая́й
воскресе́ние.</p>

<p class="MsoNormal" id="n534"><span style="color:red" id="n535">Синаксарий.</span></p>

<h3 id="n536">Таже глаголем:</h3>

<p class="MsoNormal" id="n537"><span style="color:red" id="n538">В</span>оскресе́ние Христо́во
ви́девше, / поклони́мся Свято́му Го́споду Иису́су, / еди́ному
безгре́шному. / Кресту́ Твоему́ покланя́емся, Христе́,
/ и свято́е Воскресе́ние Твое́ пое́м и сла́вим. / Ты бо
еси́ Бог наш, / ра́зве Тебе́ ино́го не зна́ем, / и́мя
Твое́ имену́ем. / Прииди́те, вси ве́рнии, / поклони́мся
Свято́му Христо́ву Воскресе́нию: / се бо прии́де Кресто́м
ра́дость всему́ ми́ру. / Всегда́ благословя́ще Го́спода,
/ пое́м Воскресе́ние Его́: / распя́тие бо претерпе́в,
/ сме́ртию смерть разруши́. <span style="color:red" id="n539">[Трижды.]</span></p>

<p class="MsoNormal" id="n540"><span style="color:red" id="n541">В</span>оскре́с Иису́с от гро́ба,
/ я́коже прорече́, / даде́ нам живо́т ве́чный / и ве́лию
ми́лость. <span style="color:red" id="n542">[Трижды.]</span></p>

<h3 id="n543">Песнь 7.</h3>

<p class="MsoNormal" id="n544"><span style="color:red" id="n545">Ирмос:</span> О́троки от пе́щи
изба́вивый, / быв Челове́к, / стра́ждет я́ко сме́ртен,
/ и стра́стию сме́ртное, / в нетле́ния облачи́т благоле́пие,
/ Еди́н благослове́н / отце́в Бог и препросла́влен.</p>

<p class="MsoNormal" id="n546"><span style="color:red" id="n547">Припев:</span> <b id="n548">Христо́с
воскре́се из ме́ртвых.</b></p>

<p class="MsoNormal" id="n549"><span style="color:red" id="n550">Ж</span>ены́ с ми́ры
богому́дрыя в след Тебе́ теча́ху, / Его́же, я́ко
ме́ртва, со слеза́ми иска́ху, / поклони́шася ра́дующияся
Живо́му Бо́гу, / и Па́сху та́йную / Твои́м, Христе́,
ученико́м благовести́ша.</p>

<p class="MsoNormal" id="n551"><span style="color:red" id="n552">Припев:</span> <b id="n553">Христо́с
воскре́се из ме́ртвых.</b></p>

<p class="MsoNormal" id="n554"><span style="color:red" id="n555">С</span>ме́рти пра́зднуем
умерщвле́ние, / а́дово разруше́ние, / ино́го жития́ ве́чнаго
нача́ло, / и игра́юще пое́м Вино́внаго, / Еди́наго
благослове́ннаго / отце́в Бо́га и препросла́вленнаго.</p>

<p class="MsoNormal" id="n556"><span style="color:red" id="n557">Припев:</span> <b id="n558">Христо́с
воскре́се из ме́ртвых.</b></p>

<p class="MsoNormal" id="n559"><span style="color:red" id="n560">Я́</span>ко вои́стинну
свяще́нная, / и всепра́зднственная сия́ спаси́тельная нощь,
/ и светоза́рная, / светоно́снаго дне, / воста́ния су́щи
провозве́стница, / в не́йже безле́тный Свет из гро́ба пло́тски
всем возсия́.</p>

<p class="MsoNormal" id="n561"><span style="color:red" id="n562">Катавасия:</span> О́троки от пе́щи
изба́вивый: <span style="color:red" id="n563">И тропарь:</span> Xристос
воскре́се: <span style="color:red" id="n564">трижды.</span></p>

<p class="MsoNormal" id="n565"><span style="color:red" id="n566">Ектениа, и возглас:</span> Бу́ди
держа́ва Ца́рствия Твоего́ благослове́нна и препросла́вленна,
Отца́ и Сы́на и Свята́го Ду́ха, ны́не и при́сно и
во ве́ки веко́в.</p>

<h3 id="n567">Песнь 8.</h3>

<p class="MsoNormal" id="n568"><span style="color:red" id="n569">Ирмос:</span> Сей нарече́нный и
святы́й день, / Еди́н суббо́т Царь и Госпо́дь, / пра́здников
пра́здник / и торжество́ есть торже́ств, / во́ньже
благослови́м Христа́ во ве́ки.</p>

<p class="MsoNormal" id="n570"><span style="color:red" id="n571">Припев:</span> <b id="n572">Христо́с
воскре́се из ме́ртвых.</b></p>

<p class="MsoNormal" id="n573"><span style="color:red" id="n574">П</span>рииди́те, но́ваго
виногра́да рожде́ния, / Боже́ственнаго весе́лия, / в наро́читом
дни Воскресе́ния, / Ца́рствия Христо́ва приобщи́мся, / пою́ще
Его́ / я́ко Бо́га во ве́ки.</p>

<p class="MsoNormal" id="n575"><span style="color:red" id="n576">Припев:</span> <b id="n577">Христо́с
воскре́се из ме́ртвых.</b></p>

<p class="MsoNormal" id="n578"><span style="color:red" id="n579">В</span>озведи́ о́крест о́чи
твои́, Сио́не, и виждь: / се бо приидо́ша к тебе́, / я́ко
богосве́тлая свети́ла, / от за́пада, и се́вера, и мо́ря,
/ и восто́ка ча́да твоя́, / в тебе́ благословя́щая
Христа́ во ве́ки.</p>

<p class="MsoNormal" id="n580"><span style="color:red" id="n581">Припев:</span> <b id="n582">Пресвята́я
Тро́ице, Бо́же наш, сла́ва Тебе́.</b></p>

<p class="MsoNormal" id="n583"><span style="color:red" id="n584">Троичен:</span> О́тче Вседержи́телю,
и Сло́ве, и Ду́ше, / треми́ соединя́емое во Ипоста́сех
Естество́, / Пресу́щественне и Пребоже́ственне, / в Тя крести́хомся,
/ и Тя благослови́м во вся ве́ки.</p>

<p class="MsoNormal" id="n585"><span style="color:red" id="n586">Катавасия:</span> Сей
нарече́нный и святы́й день: <span style="color:red" id="n587">И тропарь:</span>
Xристос воскре́се: <span style="color:red" id="n588">трижды.</span></p>

<p class="MsoNormal" id="n589"><span style="color:red" id="n590">Таже ектениа, и возглас:</span> Я́ко
благослови́ся и́мя Твое́, и просла́вися Ца́рство Твое́,
Отца́ и Сы́на и Свята́го Ду́ха, ны́не и при́сно и
во ве́ки веко́в.</p>

<h3 id="n591">Песнь 9.</h3>

<p class="MsoNormal" id="n592"><span style="color:red" id="n593">Диакон:</span> Вели́чит душа́
моя́ / Воскре́сшаго тридне́вно от гро́ба / Христа́
Жизнодавца.</p>

<p class="MsoNormal" id="n594"><span style="color:red" id="n595">Таже первый лик поет ирмос:</span> Свети́ся,
свети́ся, / но́вый Иерусали́ме, / сла́ва бо Госпо́дня
/ на тебе́ возсия́. / Лику́й ны́не / и весели́ся,
Сио́не. / Ты же, Чи́стая, красу́йся, Богоро́дице, / о
воста́нии Рождества́ Твоего́.</p>

<p class="MsoNormal" id="n596"><span style="color:red" id="n597">И вторый лик поет тойже припев и
ирмос.</span></p>

<p class="MsoNormal" id="n598"><span style="color:red" id="n599">Таже первый лик поет вторый припев: </span>Вели́чит
душа́ моя́ / во́лею страда́вша, и погребе́на, / и Воскре́сшаго
тридне́вно от гро́ба. <span style="color:red" id="n600">И ирмос:</span> Свети́ся,
свети́ся:</p>

<p class="MsoNormal" id="n601"><span style="color:red" id="n602">И вторый лик поет тойже припев, и
ирмос.</span></p>

<p class="MsoNormal" id="n603"><span style="color:red" id="n604">Таже первый лик поет третий припев: </span>Христо́с
но́вая Па́сха, / Же́ртва жива́я, / А́гнец Бо́жий,
/ взе́мляй грехи́ ми́ра.</p>

<p class="MsoNormal" id="n605"><span style="color:red" id="n606">О,</span> Боже́ственнаго, о
любе́знаго, / о сладча́йшаго Твоего́ гла́са! / С на́ми
бо нело́жно / обеща́лся еси́ бы́ти, / до сконча́ния
ве́ка, Христе́. / Его́же, ве́рнии, / утвержде́ние
наде́жди иму́ще, ра́дуемся.</p>

<p class="MsoNormal" id="n607"><span style="color:red" id="n608">И вторый лик поет тойже припев и
стих.</span></p>

<p class="MsoNormal" id="n609"><span style="color:red" id="n610">Таже первый лик поет четвертый
припев: </span>А́нгел вопия́ше Благода́тней: / Чи́стая Де́во,
ра́дуйся! / И па́ки реку́: ра́дуйся! / Твой Сын воскре́се
/ тридне́вен от гро́ба, / и ме́ртвыя воздви́гнувый, / лю́дие,
весели́теся. <span style="color:red" id="n611">И тропарь:</span> О,
Боже́ственнаго, о любе́знаго:</p>

<p class="MsoNormal" id="n612"><span style="color:red" id="n613">И вторый лик поет тойже припев и
стих.</span></p>

<p class="MsoNormal" id="n614"><span style="color:red" id="n615">Таже первый лик: </span>Возбуди́л
еси́ усну́в ме́ртвыя от ве́ка, / ца́рски
рыка́вый, я́ко от Иу́ды лев. <span style="color:red" id="n616">И тропарь:</span>
О, Боже́ственнаго, о любе́знаго:</p>

<p class="MsoNormal" id="n617"><span style="color:red" id="n618">И вторый лик: </span>Магдали́на
Мари́я притече́ ко гро́бу, / и Христа́ ви́девши, /
я́ко вертогра́даря вопроша́ше. <span style="color:red" id="n619">И тропарь:</span>
О, Боже́ственнаго, о любе́знаго:</p>

<p class="MsoNormal" id="n620"><span style="color:red" id="n621">Первый лик: </span>А́нгел
облиста́яй жена́м вопия́ше: / преста́ните от слез,
я́ко Христо́с воскре́се.</p>

<p class="MsoNormal" id="n622"><span style="color:red" id="n623">О,</span> Па́сха ве́лия и
свяще́ннейшая, Христе́! / О му́дросте, и Сло́ве
Бо́жий, и си́ло! / Подава́й нам и́стее Тебе́
причаща́тися, / в невече́рнем дни Ца́рствия Твоего́.</p>

<p class="MsoNormal" id="n624"><span style="color:red" id="n625">Вторый лик: </span>Христо́с
воскре́се, смерть попра́вый, / и ме́ртвыя воздви́гнувый, /
лю́дие весели́теся. <span style="color:red" id="n626">И тропарь:</span> О, Па́сха
ве́лия и свяще́ннейшая:</p>

<p class="MsoNormal" id="n627"><span style="color:red" id="n628">Первый лик: </span>Днесь вся́ка
тварь весели́тся и ра́дуется, / я́ко Христо́с
воскре́се и ад плени́ся. <span style="color:red" id="n629">И тропарь:</span> О,
Па́сха ве́лия и свяще́ннейшая:</p>

<p class="MsoNormal" id="n630"><span style="color:red" id="n631">Вторый лик: </span>Днесь
Влады́ка плени́ а́да, / воздви́гнувый ю́зники,
я́же от ве́ка имя́ше лю́те одержи́мыя. <span style="color:red" id="n632">И тропарь:</span> О, Па́сха ве́лия и
свяще́ннейшая:</p>

<p class="MsoNormal" id="n633"><span style="color:red" id="n634">Первый лик: </span>Вели́чит
душа́ моя́ / Триипоста́снаго и Неразде́льнаго Божества́
держа́ву. <span style="color:red" id="n635">И тропарь:</span> О, Па́сха
ве́лия и свяще́ннейшая:</p>

<p class="MsoNormal" id="n636"><span style="color:red" id="n637">Вторый лик: </span>Ра́дуйся,
Де́во, ра́дуйся, / ра́дуйся, Благослове́нная, /
ра́дуйся, Препросла́вленная! / Твой бо Сын воскре́се
тридне́вен от гро́ба. <span style="color:red" id="n638">И тропарь:</span> О, Па́сха
ве́лия и свяще́ннейшая:</p>

<p class="MsoNormal" id="n639"><span style="color:red" id="n640">Последи же первый лик поет паки первый
припев:</span> Вели́чит душа́ моя́ / Воскре́сшаго
тридне́вно от гро́ба / Христа́ Жизнодавца.</p>

<p class="MsoNormal" id="n641"><span style="color:red" id="n642">И ирмос:</span> Свети́ся,
свети́ся, / но́вый Иерусали́ме, / сла́ва бо Госпо́дня
/ на тебе́ возсия́. / Лику́й ны́не / и весели́ся,
Сио́не. / Ты же, Чи́стая, красу́йся, Богоро́дице, / о
воста́нии Рождества́ Твоего́.</p>

<p class="MsoNormal" id="n643"><span style="color:red" id="n644">И вторый лик поет паки вторый
припев: </span>Вели́чит душа́ моя́ / во́лею
страда́вша, и погребе́на, / и Воскре́сшаго тридне́вно от
гро́ба. <span style="color:red" id="n645">И ирмос:</span> Свети́ся,
свети́ся:</p>

<p class="MsoNormal" id="n646"><span style="color:red" id="n647">Таже оба лика, сошедшеся вкупе, поют
ирмос:</span> Свети́ся, свети́ся:<span style="color:red" id="n648"> и тропарь: </span>Христо́с
воскре́се: <span style="color:red" id="n649">трижды.</span></p>

<p class="MsoNormal" id="n650"><span style="color:red" id="n651">Ектениа, и возглас:</span> Я́ко
Тя хва́лят вся Си́лы Небе́сныя, Отца́ и Сы́на и
Свята́го Ду́ха, и Тебе́ сла́ву возсылают, ны́не и
при́сно и во ве́ки веко́в.</p>

<h3 id="n652">Ексапостиларий. Самогласен:</h3>

<p class="MsoNormal" id="n653"><span style="color:red" id="n654">П</span>ло́тию усну́в, / я́ко
мертв, / Царю́ и Го́споди, / тридне́вен воскре́сл еси́,
/ Ада́ма воздви́г от тли, / и упраздни́в смерть, / Па́сха
нетле́ния, / ми́ра спасе́ние. <span style="color:red" id="n655">[Трижды.]</span></p>

<h3 id="n656">На хвалитех, Всякое дыхание: на глас 1.<br id="n657">
Поставим стихи 4, и поем стихиры воскресны, глас 1:</h3>

<p class="MsoNormal" id="n658"><b id="n659"><span style="color:red" id="n660">Х</span>вали́те Его́ на
си́лах Его́, / хвали́те Его́ по мно́жеству вели́чествия
Его́.</b></p>

<p class="MsoNormal" id="n661"><span style="color:red" id="n662">П</span>ое́м Твою́, Христе́,
спаси́тельную страсть, / и сла́вим Твое́ Воскресе́ние.</p>

<p class="MsoNormal" id="n663"><b id="n664"><span style="color:red" id="n665">Х</span>вали́те Его́ во
гла́се тру́бнем, / хвалите Его́ во псалти́ри и гу́слех.</b></p>

<p class="MsoNormal" id="n666"><span style="color:red" id="n667">К</span>рест претерпе́вый, и
смерть упраздни́вый, / и воскресы́й из ме́ртвых, / умири́
на́шу жизнь, Го́споди, / я́ко Еди́н Всеси́лен.</p>

<p class="MsoNormal" id="n668"><b id="n669"><span style="color:red" id="n670">Х</span>вали́те Его́ в
тимпа́не и ли́це, / хвали́те Его́ во стру́нах и орга́не.</b></p>

<p class="MsoNormal" id="n671"><span style="color:red" id="n672">А́</span>да плени́вый и
челове́ка воскреси́вый, / Воскресе́нием Твои́м, Христе́,
/ сподо́би ны чи́стым се́рдцем, / Тебе́ пе́ти и сла́вити.</p>

<p class="MsoNormal" id="n673"><b id="n674"><span style="color:red" id="n675">Х</span>вали́те Его́ в
кимва́лех доброгла́сных, хвали́те Его́ в кимва́лех
восклица́ния, / вся́кое дыха́ние да хва́лит Го́спода.</b></p>

<p class="MsoNormal" id="n676"><span style="color:red" id="n677">Б</span>оголе́пное Твое́
снизхожде́ние сла́вяще, / пое́м Тя, Христе́: / роди́лся
еси́ от Де́вы, / и неразлуче́н был еси́ от Отца́: /
пострада́л еси́ я́ко челове́к, / и во́лею претерпе́л
еси́ Крест, / воскре́сл еси́ от гро́ба я́ко от черто́га
произше́д, / да спасе́ши мир, / Го́споди, сла́ва Тебе́.</p>

<h3 id="n678">Таже совокупльшеся оба лика,<br id="n679">
поют стихиры Пасхи. Глас 5.</h3>

<p class="MsoNormal" id="n680"><span style="color:red" id="n681">Стих:</span> <b id="n682">Да воскре́снет
Бог, / и расточа́тся врази́ Его́.</b></p>

<p class="MsoNormal" id="n683"><span style="color:red" id="n684">П</span>а́сха / свяще́нная
нам днесь показа́ся; / Па́сха но́ва свята́я; / Па́сха
та́инственная; / Па́сха всечестна́я. / Па́сха Христо́с
Изба́витель; / Па́сха непоро́чная; / Па́сха вели́кая;
/ Па́сха ве́рных. / Па́сха две́ри ра́йския нам отверза́ющая.
/ Па́сха всех освяща́ющая ве́рных.</p>

<p class="MsoNormal" id="n685"><span style="color:red" id="n686">Стих:</span> <b id="n687">Я́ко исчеза́ет
дым, / да исче́знут.</b></p>

<p class="MsoNormal" id="n688"><span style="color:red" id="n689">П</span>рииди́те / от виде́ния
жены́ благове́стницы, / и Сио́ну рцы́те: / приими́ /
от нас ра́дости благове́щения, Воскресе́ния Христо́ва: /
красу́йся, лику́й / и ра́дуйся, Иерусали́ме, / Царя́
Христа́ узре́в из гро́ба, / я́ко жениха́ происходя́ща.</p>

<p class="MsoNormal" id="n690"><span style="color:red" id="n691">Стих:</span> <b id="n692">Та́ко да поги́бнут
гре́шницы от Лица́ Бо́жия, / а пра́ведницы да возвеселя́тся.</b></p>

<p class="MsoNormal" id="n693"><span style="color:red" id="n694">М</span>ироно́сицы жены́,
/ у́тру глубоку́, / предста́вша гро́бу Живода́вца, /
обрето́ша А́нгела / на ка́мени седя́ща, / и той провеща́в
им, / си́це глаго́лаше: / что и́щете Жива́го с ме́ртвыми;
/ что пла́чете Нетле́ннаго во тли? / Ше́дше, пропове́дите
ученико́м Его́.</p>

<p class="MsoNormal" id="n695"><span style="color:red" id="n696">Стих:</span> <b id="n697">Сей день, его́же
сотвори Госпо́дь, / возра́дуемся и возвесели́мся в онь.</b></p>

<p class="MsoNormal" id="n698"><span style="color:red" id="n699">П</span>а́сха кра́сная, /
Па́сха, Госпо́дня Па́сха! / Па́сха всечестна́я / нам
возсия́. Па́сха, / ра́достию друг дру́га обы́мем. / О
Па́сха! / Избавле́ние ско́рби, / и́бо из гро́ба днесь,
/ я́ко от черто́га / возсия́в Христо́с, / жены́ ра́дости
испо́лни, глаго́ля: / пропове́дите апо́столом.</p>

<p class="MsoNormal" id="n700"><span style="color:red" id="n701">Слава, и ныне, глас 5: </span>Воскресе́ния
день, / и просвети́мся торжество́м, / и друг дру́га обы́мем.
/ Рцем бра́тие, / и ненави́дящим нас, / прости́м вся Воскресе́нием,
/ и та́ко возопии́м: / Христо́с воскре́се из ме́ртвых,
/ сме́ртию смерть попра́в, / и су́щим во гробе́х живо́т
дарова́в.</p>

<h3 id="n702">Таже настоящий тропарь,<br id="n703">
во глас 5, трижды:</h3>

<p class="MsoNormal" id="n704"><span style="color:red" id="n705">Х</span>ристо́с воскре́се
из ме́ртвых, / сме́ртию смерть попра́в / и су́щим во
гробе́х живо́т дарова́в.</p>

<p class="MsoNormal" id="n706"><span style="color:red" id="n707">И поем сие многажды, дондеже целуют
братия друг друга.</span></p>

<p class="MsoNormal" id="n708"><span style="color:red" id="n709">Целование же настоятеля с прочими
иереи и диаконы во святом алтари бывает сице: Глаголет приходяй:</span> Христо́с
воскре́се, <span style="color:red" id="n710">оному же отвещавшу:</span> Вои́стину
воскре́се. <span style="color:red" id="n711">Посем взем настоятель Честный Крест и
станет вне пред святыми царскими дверьми. Такожде и вси священницы, елико их
есть, и диакони, вземше кийждо их святое Евангелие, и честные иконы, по чину
своему: и станут вси рядом, от десныя страны настоятеля. И приходят прежде
честнейшии церковницы и старцы, един по единому, и мало преклоняются пред
настоятелем и целуют кийждо их Честный Крест и святое Евангелие, егоже держит
иерей, и прочии образы. Таже и самого настоятеля во уста целуют, глаголюще:</span>
Христо́с воскре́се. <span style="color:red" id="n712">Оному же отвещавшу:</span>
Вои́стину воскре́се. <span style="color:red" id="n713">По томуже образу и
иереев целуют, и сами между собою по чину своему. И ставятся от иереев по
десной стране рядом. Таже по них и миряне такожде целование творят. Работницы
же монастырстии в томже чину да станут и друг друга целующе. Бывает же посреди
во всех велие молчание. По целовании же чтется Огласительное слово Златоустаго
от настоятеля или екклисиарха: не седим же на сицевом чтении, но стояще слушаем
вси.</span></p>

<h3 id="n714">Иже во святых отца нашего Иоанна,<br id="n715">
Архиепископа Константинопольскаго, Златоустаго, слово Огласительное<br id="n716">
во святый и светоносный день преславнаго и спасительнаго<br id="n717">
Христа Бога нашего Воскресения.</h3>

<p class="MsoNormal" id="n718"><span style="color:red" id="n719">А́</span>ще кто благочести́в
и боголюби́в, да наслади́тся сего́ до́браго и све́тлаго
торжества́. А́ще кто раб благоразу́мный, да вни́дет ра́дуяся
в ра́дость Го́спода своего́. А́ще кто потруди́ся постя́ся,
да восприи́мет ны́не дина́рий. А́ще кто от пе́рваго
часа́ де́лал есть, да прии́мет днесь пра́ведный долг. А́ще
кто по тре́тием часе́ прии́де, благодаря́ да пра́зднует.
А́ще кто по шесто́м часе́ дости́же, ничто́же да сумни́тся,
и́бо ничи́мже отщетева́ется. А́ще кто лиши́ся и девя́таго
часа́, да присту́пит, ничто́же сумня́ся, ничто́же боя́ся.
А́ще кто то́чию дости́же, и во единонадеся́тый час, да не
устраши́тся замедле́ния: любочести́в бо Сый Влады́ка, прие́млет
после́дняго я́коже и пе́рваго: упокоева́ет в единонадеся́тый
час прише́дшаго, я́коже де́лавшаго от пе́рваго часа́.
И после́дняго ми́лует, и пе́рвому угожда́ет, и о́ному
дае́т, и сему́ да́рствует, и дела́ прие́млет, и наме́рение
целу́ет, и дея́ние почита́ет, и предложе́ние хва́лит.
Те́мже у́бо вни́дите вси в ра́дость Го́спода своего́:
и пе́рвии и втори́и, мзду приими́те. Бога́тии и убо́зии,
друг со дру́гом лику́йте. Возде́ржницы и лени́вии, день
почти́те. Пости́вшиися и непости́вшиися, возвесели́теся
днесь. Трапе́за испо́лнена, наслади́теся вси. Теле́ц упита́нный,
никто́же да изы́дет а́лчай, вси наслади́теся пи́ра ве́ры:
вси восприими́те бога́тство бла́гости. Никто́же да рыда́ет
убо́жества, яви́ся бо о́бщее Ца́рство. Никто́же да пла́чет
прегреше́ний, проще́ние бо от гро́ба возсия́. Никто́же
да убои́тся сме́рти, свободи́ бо нас Спа́сова смерть. Угаси́
ю́, И́же от нея́ держи́мый. Плени́ а́да, Соше́дый
во ад. Огорчи́ его́ вкуси́вша пло́ти Его́. И сие́
предприе́мый Иса́иа возопи́: ад, глаго́лет, огорчи́ся,
срет Тя до́ле. Огорчи́ся, и́бо упраздни́ся. Огорчи́ся,
и́бо пору́ган бысть. Огорчи́ся, и́бо умертви́ся.
Огорчи́ся, и́бо низложи́ся. Огорчи́ся, и́бо связа́ся.
Прия́т те́ло, и Бо́гу прирази́ся. Прия́т зе́млю,
и сре́те Не́бо. Прия́т е́же ви́дяше, и впаде́ во
е́же не ви́дяше. Где твое́, сме́рте, жа́ло; где твоя́,
а́де, побе́да? Воскре́се Христо́с, и ты низве́рглся еси́.
Воскре́се Христо́с, и падо́ша де́мони. Воскре́се
Христо́с, и ра́дуются А́нгели. Воскре́се Христо́с, и
жизнь жи́тельствует. Воскре́се Христо́с, и ме́ртвый ни еди́н
во гро́бе. Христо́с бо воста́в от ме́ртвых, Нача́ток
усо́пших бысть. Тому́ сла́ва и держа́ва, во ве́ки веко́в.
Ами́нь.</p>

<h3 id="n720">Таже глаголется тропарь святаго. Глас 8:</h3>

<p class="MsoNormal" id="n721"><span style="color:red" id="n722">У</span>ст твои́х, я́коже
све́тлость огня́ / возсия́вши, благода́ть вселе́нную
просвети́: / не сребролю́бия ми́рови сокро́вища сниска́,
/ высоту́ нам смиреному́дрия показа́, / но твои́ми словесы́
наказу́я, о́тче Иоа́нне Златоу́сте, / моли́ Сло́ва,
Христа́ Бо́га, спасти́ся душа́м на́шим.</p>

<p class="MsoNormal" id="n723"><span style="color:red" id="n724">Посем диакон глаголет ектении:</span>
Поми́луй нас, Бо́же: <span style="color:red" id="n725">и </span>Испо́лним
у́треннюю моли́тву на́шу Го́сподеви.</p>

<p class="MsoNormal" id="n726"><span style="color:red" id="n727">И по возгласе, диакон:</span> Прему́дрость.
<span style="color:red" id="n728">Мы же:</span> Благослови́. <span style="color:
red" id="n729">Настоятель:</span> Сый благослове́н Христо́с Бог наш, всегда́,
ны́не и при́сно и во ве́ки веко́в. <span style="color:red" id="n730">И
мы:</span> Ами́нь. Утверди́ Бо́же: <span style="color:red" id="n731">Посем
настоятель, держа Крест, вместо: Слава Тебе, Христе Боже: поет:</span> Христо́с
воскре́се из ме́ртвых, / сме́ртию смерть попра́в. <span style="color:red" id="n732">И мы поем:</span> И су́щим во гробе́х живо́т
дарова́в. <span style="color:red" id="n733">И абие настоятель глаголет отпуст: </span>Христо́с
воскресы́й из ме́ртвых, сме́ртию смерть попра́вый и су́щим
во гробе́х живо́т дарова́вый: и́стинный Бог наш, моли́твами
Пречи́стыя Своея́ Ма́тере и всех святы́х, поми́лует и
спасе́т нас, я́ко Благ и Человеколю́бец. <span style="color:
red" id="n734">Таже, Крест возвышая, глаголет: </span>Христо́с воскре́се. <span style="color:red" id="n735">Трижды. Мы же отвещаем:</span> Вои́стинну воскре́се.
<span style="color:red" id="n736">Трижды. Таже поем конечное: </span>Христо́с воскре́се:
<span style="color:red" id="n737">трижды, весь тропарь. И по нем пением кончим:</span> И
нам дарова́ живо́т ве́чный, покланя́емся Его́ тридне́вному
Воскресе́нию. <span style="color:red" id="n738">Посем многолетны, и целуем Честный
Крест, держимый в руку настоятеля.</span></p>

<p class="MsoNormal" id="n739"><span style="color:red" id="n740">И час первый. Глаголем: </span>Христо́с
воскре́се: <span style="color:red" id="n741">трижды. И прочее, якоже ниже указ есть
о часех светлыя седмицы. Лития же в сий день не бывает.</span></p>

<h2 style="margin-left:0in;text-indent:0in" id="n742"><a name="_О_ЧАСЕХ_СВЯТЫЯ" id="n743"></a><span style="text-transform:none" id="n744">О ЧАСЕХ СВЯТЫЯ ПАСХИ И ВСЕЯ СВЕТЛЫЯ СЕДМИЦЫ</span></h2>

<p class="MsoNormal" id="n745"><span style="color:red" id="n746">Подобает ведати, яко от сего дне
святыя и великия Недели Пасхи даже до субботы, часы сице поются.</span></p>

<p class="MsoNormal" id="n747"><span style="color:red" id="n748">Наченшу иерею:</span> Благослове́н
Бог наш всегда́, ны́не и при́сно и во ве́ки веко́в.</p>

<p class="MsoNormal" id="n749"><span style="color:red" id="n750">И мы:</span> Ами́нь.</p>

<h3 id="n751">И тропарь, глас 5, трижды:</h3>

<p class="MsoNormal" id="n752"><span style="color:red" id="n753">Х</span>ристо́с воскре́се
из ме́ртвых, / сме́ртию смерть попра́в / и су́щим во гробе́х
живо́т дарова́в.</p>

<h3 id="n754">Таже глаголем трижды:</h3>

<p class="MsoNormal" id="n755"><span style="color:red" id="n756">В</span>оскресе́ние Христо́во
ви́девше, / поклони́мся Свято́му Го́споду Иису́су, / еди́ному
безгре́шному, / Кресту́ Твоему́ покланя́емся, Христе́,
/ и свято́е Воскресе́ние Твое́ пое́м и сла́вим. / Ты бо
еси́ Бог наш, / ра́зве Тебе́ ино́го не зна́ем, / и́мя
Твое́ имену́ем. / Прииди́те вси ве́рнии, / поклони́мся
Свято́му Христо́ву Воскресе́нию, / се бо прии́де Кресто́м
ра́дость всему́ ми́ру. / Всегда́ благословя́ще Го́спода,
/ пое́м Воскресе́ние Его́: / распя́тие бо претерпе́в,
/ сме́ртию смерть разруши́.</p>

<h3 id="n757">Таже ипакои, глас 4, единощи:</h3>

<p class="MsoNormal" id="n758"><span style="color:red" id="n759">П</span>редвари́вшия у́тро,
я́же о Мари́и, / и обре́тшия ка́мень отвале́н от гро́ба,
/ слы́шаху от А́нгела: во све́те присносу́щнем Су́щаго
/ с ме́ртвыми что и́щете, я́ко челове́ка? / Ви́дите
гро́бныя пелены́, тецы́те и ми́ру пропове́дите, / я́ко
воста́ Госпо́дь, умертви́вый смерть, / я́ко есть Сын Бо́га,
спаса́ющаго род челове́ческий.</p>

<h3 id="n760">Таже кондак, глас 8, единощи:</h3>

<p class="MsoNormal" id="n761"><span style="color:red" id="n762">А́</span>ще и во гроб снизше́л
еси́, Безсме́ртне, / но а́дову разруши́л еси́ си́лу
/ и воскре́сл еси́, я́ко Победи́тель, Христе́ Бо́же,
/ жена́м мироно́сицам веща́вый: ра́дуйтеся! / И Твои́м
апо́столом мир да́руяй, / па́дшим подая́й воскресе́ние.</p>

<h3 id="n763">Таже и сей тропарь единощи:</h3>

<p class="MsoNormal" id="n764"><span style="color:red" id="n765">В</span>о гро́бе пло́тски,
во а́де же с душе́ю я́ко Бог, / в раи́ же с разбо́йником
и на Престо́ле был еси́, Христе́, со Отце́м и Ду́хом,
/ вся исполня́яй, неопи́санный.</p>

<p class="MsoNormal" id="n766"><span style="color:red" id="n767">Слава:</span> Я́ко Живоно́сец,
я́ко рая́ красне́йший, / вои́стину и черто́га вся́каго
ца́рскаго показа́ся светле́йший, Христе́, гроб Твой, / исто́чник
на́шего воскресе́ния.</p>

<p class="MsoNormal" id="n768"><span style="color:red" id="n769">И ныне, Богородичен:</span> Вы́шняго
освяще́нное Боже́ственное селе́ние, ра́дуйся. / Тобо́ю
бо даде́ся ра́дость, Богоро́дице, зову́щим: / благослове́нна
Ты в жена́х еси́, Всенепоро́чная Влады́чице.</p>

<p class="MsoNormal" id="n770"><span style="color:red" id="n771">Таже </span>Го́споди, поми́луй,
<span style="color:red" id="n772">40.</span></p>

<p class="MsoNormal" id="n773"><span style="color:red" id="n774">С</span>ла́ва Отцу́ и
Сы́ну и Свято́му Ду́ху, и ны́не и при́сно и во
ве́ки веко́в. Ами́нь.</p>

<p class="MsoNormal" id="n775"><span style="color:red" id="n776">Ч</span>естне́йшую
Херуви́м / и сла́внейшую без сравне́ния Серафи́м, / без
истле́ния Бо́га Сло́ва ро́ждшую, / су́щую
Богоро́дицу, Тя велича́ем.</p>

<p class="MsoNormal" id="n777"><span style="color:red" id="n778">И́</span>менем Госпо́дним
благослови́, о́тче.</p>

<p class="MsoNormal" id="n779"><span style="color:red" id="n780">Иерей:</span> Моли́твами
святы́х оте́ц на́ших, Го́споди Иису́се Христе́,
Бо́же наш, поми́луй нас.</p>

<p class="MsoNormal" id="n781"><span style="color:red" id="n782">Мы же речем:</span> Ами́нь. <span style="color:red" id="n783">И паки глаголем подобне:</span> Христо́с воскре́се
из ме́ртвых, / сме́ртию смерть попра́в / и су́щим во
гробе́х живо́т дарова́в. <span style="color:red" id="n784">Трижды.</span>
Сла́ва, и ны́не: <span style="color:red" id="n785">Г</span>о́споди, поми́луй,
<span style="color:red" id="n786">трижды.</span> Благослови́. <span style="color:red" id="n787">И отпуст перваго часа.</span></p>

<p class="MsoNormal" id="n788"><span style="color:red" id="n789">Сим же образом поется за третий, за
шестый, пред литургиею. Такожде и пред вечернею, за девятый час: и за повечерие
единожды. Такожде и за полунощницу. Аще ли не будет когда по нужде литургии:
вместо изобразительных, глаголем сице: </span>Христо́с воскре́се: <span style="color:red" id="n790">трижды.</span> Воскресе́ние Христо́во: <span style="color:red" id="n791">единожды. Посем: </span>Предвари́вшия у́тро: Сла́ва:
<span style="color:red" id="n792">кондак:</span> А́ще и во гроб: И ны́не:
Единоро́дный Сы́не: <span style="color:red" id="n793">Посем блаженна от канона,
песнь 3-я и 6-я. Иерей: </span>Прему́дрость. <span style="color:red" id="n794">Чтец
надписание Апостола, и самое чтение. Посем иерей Евангелие. Таже, </span>Помяни́
нас Го́споди: Лик Небе́сный: <span style="color:red" id="n795">И посем: </span>Ве́рую
во Еди́наго Бо́га: Осла́би, оста́ви: <span style="color:red" id="n796">И по </span>О́тче наш: <span style="color:red" id="n797">кондак:</span>
А́ще и во гроб: Сла́ва и ны́не: <span style="color:red" id="n798">Богородичен:</span>
Вы́шняго освяще́нное: Го́споди поми́луй, <span style="color:red" id="n799">40. Таже</span> Еди́н свят, еди́н Госпо́дь
Иису́с Христо́с, во сла́ву Бо́га Отца́. Ами́нь. <span style="color:red" id="n800">И посем вместо, Буди имя Господне: </span>Христо́с
воскре́се: <span style="color:red" id="n801">трижды. Таже, псалом 33: </span>Благословлю́
Го́спода на вся́кое вре́мя: <span style="color:red" id="n802">конец:</span>
не лиша́тся вся́каго бла́га. <span style="color:red" id="n803">И посем
отпуст. И исходим в трапезу.</span></p>

<p class="MsoNormal" id="n804">&nbsp;</p>

<h2 style="margin-left:0in;text-indent:0in" id="n805"><a name="_ПОДОБАЕТ_ВЕДАТИ,_КАКО" id="n806"></a><span style="text-transform:none" id="n807">ПОДОБАЕТ ВЕДАТИ, КАКО ПОЕТСЯ<br id="n808">
МОЛЕБЕН НА СВЯТУЮ ПАСХУ</span></h2>

<p class="MsoNormal" id="n809"><span style="color:red" id="n810">Иерей глаголет:</span> Благослове́н
Бог наш: <span style="color:red" id="n811">И мы:</span> Ами́нь. <span style="color:red" id="n812">Таже иерей: </span>Христо́с воскре́се: <span style="color:red" id="n813">трижды. Таже, </span>Христо́с воскре́се, <span style="color:red" id="n814">трижды, на лики, якоже предызъявися в начале Утрени. По </span>Сла́ва
и ны́не: <span style="color:red" id="n815">иерей глаголет: </span>Христо́с
воскре́се из ме́ртвых, / сме́ртию смерть попра́в. <span style="color:red" id="n816">Мы же: </span>И су́щим во гробе́х живо́т
дарова́в. <span style="color:red" id="n817">Таже, </span>Сла́ва, и ны́не: <span style="color:red" id="n818">Ипакои: </span>Предвари́вшия у́тро:</p>

<p class="MsoNormal" id="n819"><span style="color:red" id="n820">Аще ли хощеши приложити канон коего
святаго. И глаголи прежде тропарь святаго, единожды. </span>Сла́ва, и ны́не:
Предвари́вшия у́тро: <span style="color:red" id="n821">Посем канон Пасхи, со
ирмосом на 6. Припев:</span> Христо́с воскре́се: <span style="color:red" id="n822">И святаго, аще будет, на 4. Катавасия. По 3-й, и 6-й песни: </span>Спаси́
от бед: <span style="color:red" id="n823">По 6-й песни, кондак и икос Пасхи. Таже
прокимен, глас 8:</span> Сей день, его́же сотвори́ Госпо́дь, /
возра́дуемся и возвесели́мся в онь. <span style="color:red" id="n824">Стих:</span>
Испове́дайтеся Го́сподеви, я́ко благ, я́ко в век милость
Его́. <span style="color:red" id="n825">Таже святаго прокимен.</span></p>

<h3 id="n826">Евангелие Луки, зачало 114.</h3>

<p class="MsoNormal" id="n827"><span style="color:red" id="n828">В</span>о вре́мя о́но,
воскре́с Иису́с от ме́ртвых, ста посреде́ учени́к Свои́х,
и глаго́ла им: мир вам. Убоя́вшеся же и пристра́шни бы́вше,
мня́ху дух ви́дяще. И рече́ им: что смуще́ни есте́; и
почто́ помышле́ния вхо́дят в сердца́ ва́ша? Ви́дите
ру́це Мои́, и но́зе Мои́, я́ко Сам Аз есмь. Осяжи́те
Мя и ви́дите, я́ко дух пло́ти и ко́сти не и́мать, я́коже
Мене́ ви́дите иму́ща. И сие́ рек, показа́ им ру́це
и но́зе. Еще́ же не ве́рующим им от ра́дости и чудя́щимся,
рече́ им: и́мате ли что сне́дно зде? Они́ же да́ша Ему́
ры́бы печены́ часть, и от пчел сот. И взем, пред ни́ми яде́.
Рече́ же им: сия́ суть словеса́, я́же глаго́лах к вам,
еще́ сый с ва́ми, я́ко подоба́ет сконча́тися всем напи́санным
в зако́не Моисе́ове, и проро́цех и псалме́х о Мне. Тогда́
отве́рзе им ум, разуме́ти Писа́ния. И рече́ им: я́ко
та́ко пи́сано есть, и та́ко подоба́ше пострада́ти
Христу́, и воскре́снути от ме́ртвых в тре́тий день, и
пропове́датися во и́мя Его́ покая́нию и отпуще́нию
грехо́в, во всех язы́цех, наче́нше от Иерусали́ма. Вы же
есте́ свиде́телие сим. И се Аз послю́ обетова́ние Отца́
Моего́ на вы: вы же седи́те во гра́де Иерусали́мсте, до́ндеже
облече́теся си́лою свы́ше. Изве́д же их вон до Вифа́нии,
и воздви́г ру́це Свои́, и благослови́ их. И бысть егда́
благословля́ше их, отступи́ от них, и возноша́шеся на не́бо.
И ти́и поклони́шася Ему́, и возврати́шася во Иерусали́м
с ра́достию вели́кою: И бя́ху вы́ну в це́ркви, хва́ляще
и благословя́ще Бо́га. Ами́нь.</p>

<p class="MsoNormal" id="n829"><span style="color:red" id="n830">Потом Евангелие святаго. По 9-й
песни, за Достойно есть: ирмос:</span> Свети́ся, свети́ся: <span style="color:red" id="n831">Таже,</span> Христо́с воскре́се: <span style="color:red" id="n832">трижды. Посем ипакои:</span> Предвари́вшия у́тро:
Сла́ва: <span style="color:red" id="n833">тропарь святаго:</span> И ны́не: <span style="color:red" id="n834">кондак:</span> А́ще и во гроб: <span style="color:red" id="n835">Таже
ектениа:</span> Поми́луй нас Бо́же: <span style="color:red" id="n836">Посем
иерей глаголет:</span> Прему́дрость. <span style="color:red" id="n837">Мы же,</span>
Христо́с воскре́се: <span style="color:red" id="n838">трижды. Таже иерей,
вместо, Слава Тебе Христе Боже:</span> Христо́с воскре́се из ме́ртвых,
/ сме́ртию смерть попра́в. <span style="color:red" id="n839">И мы:</span> И су́щим
во гробе́х живо́т дарова́в. <span style="color:red" id="n840">И отпуст со
Крестом глаголет сице:</span> Христо́с воскресы́й из ме́ртвых: <span style="color:red" id="n841">и прочая, яко предписася в конце Утрени. Посем возглашает: </span>Христо́с
воскре́се. <span style="color:red" id="n842">трижды. Мы же отвещаем:</span> Вои́стинну
воскре́се. <span style="color:red" id="n843">трижды. И паки поем:</span> Христо́с
воскре́се: <span style="color:red" id="n844">трижды. Таже,</span> Го́споди поми́луй,
<span style="color:red" id="n845">трижды, с пением.</span></p>

<p class="MsoNormal" id="n846">&nbsp;</p>

<h2 style="margin-left:0in;text-indent:0in" id="n847"><a name="_ПОСЛЕДОВАНИЕ_ЛИТУРГИИ,_БЫВАЕТ" id="n848"></a><span style="text-transform:none" id="n849">ПОСЛЕДОВАНИЕ
ЛИТУРГИИ,<br id="n850">
БЫВАЕТ ПОРАНУ</span></h2>

<p class="MsoNormal" id="n851"><span style="color:red" id="n852">Наченшу диакону:</span> Благослови́
влады́ко.</p>

<p class="MsoNormal" id="n853"><span style="color:red" id="n854">Настоятелю же возгласившу:</span>
Благослове́но Ца́рство Отца́ и Сы́на и Свята́го
Ду́ха, ны́не и при́сно и во ве́ки веко́в.</p>

<p class="MsoNormal" id="n855"><span style="color:red" id="n856">И мы:</span> Ами́нь. <span style="color:red" id="n857">Настоятель поет с прочими служители во святом олтаре: </span>Христо́с
воскре́се из ме́ртвых, / сме́ртию смерть попра́в, / и су́щим
во гробе́х живо́т дарова́в. <span style="color:red" id="n858">Трижды. И
лики тойжде, трижды.</span></p>

<h3 id="n859">Настоятель глаголет припевы:</h3>

<p class="MsoNormal" id="n860"><span style="color:red" id="n861">Первый стих:</span> Да
воскре́снет Бог, и расточа́тся врази́ Его́, / и да
бежа́т от Лица́ Его́ ненави́дящии Его́.</p>

<p class="MsoNormal" id="n862"><span style="color:red" id="n863">И на кийждо стих мы поем тропарь:</span>
Христо́с воскре́се из ме́ртвых, / сме́ртию смерть
попра́в, / и су́щим во гробе́х живо́т дарова́в. <span style="color:red" id="n864">Весь по единожды.</span></p>

<p class="MsoNormal" id="n865"><span style="color:red" id="n866">Вторый стих:</span> Я́ко
исчеза́ет дым, да исче́знут, / я́ко та́ет воск от
лица́ огня́. <span style="color:red" id="n867">Х</span>ристо́с<b id="n868"> </b>воскре́се:
<span style="color:red" id="n869">единожды.</span></p>

<p class="MsoNormal" id="n870"><span style="color:red" id="n871">Третий стих:</span> Та́ко да
поги́бнут гре́шницы от Лица́ Бо́жия, / а пра́ведницы
да возвеселя́тся. <span style="color:red" id="n872">Х</span>ристо́с<b id="n873"> </b>воскре́се:
<span style="color:red" id="n874">единожды.</span></p>

<p class="MsoNormal" id="n875"><span style="color:red" id="n876">Четвертый стих:</span> Сей день,
его́же сотвори́ Госпо́дь, / возра́дуемся и
возвесели́мся в онь. <span style="color:red" id="n877">Х</span>ристо́с<b id="n878"> </b>воскре́се:
<span style="color:red" id="n879">единожды.</span></p>

<p class="MsoNormal" id="n880"><span style="color:red" id="n881">Слава:</span> Христо́с воскре́се:
<span style="color:red" id="n882">единожды.</span></p>

<p class="MsoNormal" id="n883"><span style="color:red" id="n884">И ныне:</span> Христо́с
воскре́се: <span style="color:red" id="n885">единожды.</span></p>

<p class="MsoNormal" id="n886"><span style="color:red" id="n887">Таже настоятель поет вышшим гласом:</span>
Христо́с воскре́се из ме́ртвых, / сме́ртию смерть
попра́в.</p>

<p class="MsoNormal" id="n888"><span style="color:red" id="n889">Мы же:</span> И су́щим во гробе́х
живо́т дарова́в.</p>

<p class="MsoNormal" id="n890"><span style="color:red" id="n891">Посем глаголет диакон ектению
великую. По ектении же и по возгласе:</span></p>

<h3 id="n892">Антифон первый, псалом 65, глас 2.</h3>

<p class="MsoNormal" id="n893"><span style="color:red" id="n894">Стих 1:</span> Воскли́кните Го́сподеви
вся земля́.</p>

<p class="MsoNormal" id="n895"><span style="color:red" id="n896">Припев:</span> <b id="n897">Моли́твами
Богоро́дицы, / Спа́се спаси́ нас.</b></p>

<p class="MsoNormal" id="n898"><span style="color:red" id="n899">И другий лик тойжде стих:</span>
Воскли́кните Го́сподеви вся земля́, / по́йте же и́мени
Его́, дади́те сла́ву хвале́ Его́.</p>

<p class="MsoNormal" id="n900"><span style="color:red" id="n901">Припев:</span> <b id="n902">Моли́твами
Богоро́дицы, / Спа́се спаси́ нас.</b></p>

<p class="MsoNormal" id="n903"><span style="color:red" id="n904">Стих 2:</span> Рцы́те Бо́гу:
коль стра́шна дела́ Твоя́, / во мно́жестве си́лы Твоея́
со́лжут Тебе́ врази́ Твои́.</p>

<p class="MsoNormal" id="n905"><span style="color:red" id="n906">Припев:</span> <b id="n907">Моли́твами
Богоро́дицы, / Спа́се спаси́ нас.</b></p>

<p class="MsoNormal" id="n908"><span style="color:red" id="n909">Стих 3:</span> Вся земля́ да
покло́нится Тебе́, / и пое́т Тебе́, да пое́т же и́мени
Твоему́ Вы́шний.</p>

<p class="MsoNormal" id="n910"><span style="color:red" id="n911">Припев:</span> <b id="n912">Моли́твами
Богоро́дицы, / Спа́се спаси́ нас.</b></p>

<p class="MsoNormal" id="n913"><span style="color:red" id="n914">С</span>ла́ва Отцу́ и
Сы́ну и Свято́му Ду́ху, / и ны́не и при́сно и во
ве́ки веко́в. Ами́нь.</p>

<p class="MsoNormal" id="n915"><span style="color:red" id="n916">Купно оба лика вышшим гласом:</span>
<b id="n917">Моли́твами Богоро́дицы, / Спа́се спаси́ нас.</b></p>

<p class="MsoNormal" id="n918"><span style="color:red" id="n919">Таже, ектениа малая.</span></p>

<h3 id="n920">Антифон вторый, псалом 66, глас тойже.</h3>

<p class="MsoNormal" id="n921"><span style="color:red" id="n922">Стих 1:</span> Бо́же уще́дри
ны и благослови́ ны.</p>

<p class="MsoNormal" id="n923"><span style="color:red" id="n924">Припев:</span> <b id="n925">Спаси́ ны, Сы́не
Бо́жий, / воскресы́й из ме́ртвых, пою́щия Ти: / Аллилу́иа.</b>
<span style="color:red" id="n926">Единожды.</span></p>

<p class="MsoNormal" id="n927"><span style="color:red" id="n928">Другая страна, тойже стих:</span> Бо́же,
уще́дри ны и благослови́ ны, / просвети лице Твое́ на ны и поми́луй
ны.</p>

<p class="MsoNormal" id="n929"><span style="color:red" id="n930">Припев:</span> <b id="n931">Спаси́ ны,
Сы́не Бо́жий, / воскресы́й из ме́ртвых, пою́щия Ти: /
Аллилу́иа.</b></p>

<p class="MsoNormal" id="n932"><span style="color:red" id="n933">Стих 2:</span> Да позна́ем на
земли́ путь Твой, / во всех язы́цех спасе́ние Твое́.</p>

<p class="MsoNormal" id="n934"><span style="color:red" id="n935">Припев:</span> <b id="n936">Спаси́ ны,
Сы́не Бо́жий, / воскресы́й из ме́ртвых, пою́щия Ти: /
Аллилу́иа.</b></p>

<p class="MsoNormal" id="n937"><span style="color:red" id="n938">Стих 3:</span> Да испове́дятся
Тебе́ лю́дие, Бо́же, / да испове́дятся Тебе́ лю́дие
вси.</p>

<p class="MsoNormal" id="n939"><span style="color:red" id="n940">Припев:</span> <b id="n941">Спаси́ ны,
Сы́не Бо́жий, / воскресы́й из ме́ртвых, пою́щия Ти: /
Аллилу́иа.</b></p>

<p class="MsoNormal" id="n942"><span style="color:red" id="n943">С</span>ла́ва Отцу́ и
Сы́ну и Свято́му Ду́ху, / и ны́не и при́сно и во
ве́ки веко́в. Ами́нь.</p>

<p class="MsoNormal" id="n944"><span style="color:red" id="n945">Вкупе два лика:</span> Единоро́дный
Сы́не:</p>

<p class="MsoNormal" id="n946"><span style="color:red" id="n947">Таже, ектениа.</span></p>

<h3 id="n948">Антифон 3-й, псалом 67, глас 5.</h3>

<p class="MsoNormal" id="n949"><span style="color:red" id="n950">Стих 1:</span> Да воскре́снет
Бог и расточа́тся врази́ Его́.</p>

<h4 id="n951">Тропарь, глас 5:</h4>

<p class="MsoNormal" id="n952"><span style="color:red" id="n953">Х</span>ристо́с воскре́се
из ме́ртвых, / сме́ртию смерть попра́в / и су́щим во гробе́х
живо́т дарова́в.</p>

<p class="MsoNormal" id="n954"><span style="color:red" id="n955">Другая страна, той же стих:</span>
Да воскре́снет Бог и расточа́тся врази́ Его́, / и да бежа́т
от лица́ Его́ ненави́дящии Его́.</p>

<p class="MsoNormal" id="n956"><span style="color:red" id="n957">Тропарь:</span> <b id="n958">Христо́с
воскре́се:</b></p>

<p class="MsoNormal" id="n959"><span style="color:red" id="n960">Стих 2:</span> Я́ко исчеза́ет
дым, да исче́знут, / я́ко та́ет воск от лица́ огня́.</p>

<p class="MsoNormal" id="n961"><span style="color:red" id="n962">Тропарь:</span> <b id="n963">Христо́с
воскре́се:</b></p>

<p class="MsoNormal" id="n964"><span style="color:red" id="n965">Стих 3:</span> Та́ко да поги́бнут
гре́шницы от лица́ Бо́жия, / а пра́ведницы да возвеселя́тся,
да возра́дуются пред Бо́гом.</p>

<p class="MsoNormal" id="n966"><span style="color:red" id="n967">Тропарь:</span> <b id="n968">Христо́с
воскре́се:</b></p>

<p class="MsoNormal" id="n969"><span style="color:red" id="n970">И бывает вход. И возглашает диакон,
аще есть, аще же ни, иерей:</span> Прему́дрость, про́сти.</p>

<p class="MsoNormal" id="n971"><span style="color:red" id="n972">Мы же входное:</span> В це́рквах
благослови́те Бо́га, Го́спода от исто́чник Изра́илевых.</p>

<h3 id="n973">И поем тропарь, глас 5:</h3>

<p class="MsoNormal" id="n974"><span style="color:red" id="n975">Х</span>ристо́с воскре́се
из ме́ртвых, / сме́ртию смерть попра́в / и су́щим во
гробе́х живо́т дарова́в.</p>

<h4 id="n976">Ипакои, глас 4:</h4>

<p class="MsoNormal" id="n977"><span style="color:red" id="n978">П</span>редвари́вшия у́тро,
я́же о Мари́и, / и обре́тшия ка́мень отвале́н от гро́ба,
/ слы́шаху от А́нгела: во све́те присносу́щнем Су́щаго
/ с ме́ртвыми что и́щете, я́ко челове́ка? / Ви́дите
гро́бныя пелены́, тецы́те и ми́ру пропове́дите, / я́ко
воста́ Госпо́дь, умертви́вый смерть, / я́ко есть Сын Бо́га,
спаса́ющаго род челове́ческий.</p>

<h4 id="n979">Слава, и ныне: кондак, глас 8:</h4>

<p class="MsoNormal" id="n980"><span style="color:red" id="n981">А́</span>ще и во гроб снизше́л
еси́, Безсме́ртне, / но а́дову разруши́л еси́ си́лу,
/ и воскре́сл еси́, я́ко Победи́тель, Христе́ Бо́же,
/ жена́м мироно́сицам веща́вый: ра́дуйтеся! / И Твои́м
апо́столом мир да́руяй, / па́дшим подая́й воскресе́ние.</p>

<h3 id="n982">Вместо же Трисвятаго:</h3>

<p class="MsoNormal" id="n983"><span style="color:red" id="n984">Е</span>ли́цы во Христа́
крести́стеся, / во Христа́ облеко́стеся: / аллилу́иа.</p>

<p class="MsoNormal" id="n985"><span style="color:red" id="n986">Подобает ведати, яко сие начало
Литургии, и антифоны, и</span> Ели́цы во Христа́ крести́стеся: <span style="color:red" id="n987">поем во всю седмицу Светлую, даже до Недели новыя, такожде и
причастный.</span></p>

<h3 id="n988">Прокимен, глас 8:</h3>

<p class="MsoNormal" id="n989"><span style="color:red" id="n990">С</span>ей день, его́же сотвори́
Госпо́дь, / возра́дуемся и возвесели́мся в онь. <span style="color:red" id="n991">Стих:</span> Испове́дайтеся Го́сподеви, я́ко
благ, я́ко в век ми́лость Его́.</p>

<h3 id="n992">Апостол, Деяний чтение, зачало 1.</h3>

<p class="MsoNormal" id="n993"><span style="color:red" id="n994">П</span>е́рвое у́бо сло́во
сотвори́х о всех, о Фео́филе, я́же нача́т Иису́с твори́ти
же и учи́ти. Да́же до дне, во́ньже, запове́дав Апо́столом
Ду́хом Святы́м, и́хже избра́, вознесе́ся. Пред ни́миже
и поста́ви Себе́ жи́ва по страда́нии Свое́м, во мно́зех
[и́стинных] зна́мениих, де́ньми четы́редесятьми явля́яся
им, и глаго́ля я́же о Ца́рствии Бо́жии: С ни́миже и
яды́й, повеле́ им от Иерусали́ма не отлуча́тися, но жда́ти
обетова́ния О́тча, е́же слы́шасте от Мене́: я́ко
Иоанн у́бо крести́л есть водо́ю, вы же и́мате крести́тися
Ду́хом Святы́м, не по мно́зех сих днех. Они́ же у́бо
соше́дшеся, вопроша́ху Его́, глаго́люще: Го́споди, а́ще
в ле́то сие́ устроя́еши ца́рствие Изра́илево? Рече́
же к ним: несть ва́ше разуме́ти времена́ и ле́та, я́же
Оте́ц положи́ во Свое́й вла́сти: Но прии́мете си́лу,
наше́дшу Свято́му Ду́ху на вы, и бу́дете Ми свиде́тели
во Иерусали́ме же и во всей Иуде́и и Самари́и, и да́же до
после́дних земли́.</p>

<p class="MsoNormal" id="n995"><span style="color:red" id="n996">Аллилуиа, глас 4:</span> Ты воскре́с,
уще́дриши Сио́на. <span style="color:red" id="n997">Стих:</span> Госпо́дь
с небесе́ на зе́млю призре́.</p>

<h3 id="n998">Евангелие от Иоанна, зачало 1.</h3>

<p class="MsoNormal" id="n999"><span style="color:red" id="n1000">В</span> нача́ле бе Сло́во,
и Сло́во бе к Бо́гу, и Бог бе Сло́во. Сей бе искони́ к Бо́гу.
Вся Тем бы́ша, и без Него́ ничто́же бысть, е́же бысть. В
Том живо́т бе, и живо́т бе свет челове́ком. И свет во тьме све́тится,
и тьма его́ не объят. Бысть челове́к по́слан от Бо́га, и́мя
ему́ Иоа́нн. Сей прии́де во свиде́тельство, да свиде́тельствует
о Све́те, да вси ве́ру и́мут Ему́. Не бе той свет, но да
свиде́тельствует о Све́те. Бе Свет и́стинный, И́же просвеща́ет
вся́каго челове́ка гряду́щаго в мир. В ми́ре бе, и мир Тем
бысть, и мир Его́ не позна́. Во своя́ прии́де, и свои́
Его́ не прия́ша. Ели́цы же прия́ша Его́, даде́ им
о́бласть ча́дом Бо́жиим бы́ти, ве́рующим во и́мя
Его́. И́же не от кро́ве, ни от по́хоти плотски́я, ни
от по́хоти му́жеския, но от Бо́га роди́шася. И Сло́во
плоть бысть, и всели́ся в ны, и ви́дехом сла́ву Его́, сла́ву
я́ко Единоро́днаго от Отца́, испо́лнь благода́ти и и́стины.
Иоа́нн свиде́тельствует о Нем и воззва́, глаго́ля: Сей бе,
Его́же рех, И́же по мне Гряды́й, пре́до мно́ю бысть, я́ко
пе́рвее мене́ бе. И от исполне́ния Его́ мы вси прия́хом,
и благода́ть воз благода́ть: Я́ко зако́н Моисе́ом дан
бысть, благода́ть же и и́стина Иису́с Христо́м бысть.</p>

<p class="MsoNormal" id="n1001">&nbsp;</p>

<p class="MsoNormal" id="n1002"><span style="color:red" id="n1003">Времене же приспевшу чтения святаго
Евангелиа, начальный диакон, хотяй Евангелие чести, глаголет: </span>Благослови́
влады́ко благовести́теля: <span style="color:red" id="n1004">Таже настоятель
глаголет:</span> Бог моли́твами свята́го сла́внаго: <span style="color:red" id="n1005">и прочая, якоже указася в литургиарии. И исходит диакон, и на
обычном месте прямо царских врат, на восток лицем станет, настоятелю прежде
возгласившу пред престолом: </span>Прему́дрость про́сти услы́шим
свята́го Ева́нгелиа. <span style="color:red" id="n1006">Тожде и вси иереи, елицы
суть служащии, по сих же и диакони глаголют, на различных местех ставше, от
святаго престола, и до западных врат церковных, един по единому. Посреди же
всех стоит архидиакон, и чтут вси по настоятели, един по единому по статиям,
якоже настоятель расположит. И предначинает настоятель:</span> От Иоа́нна
свята́го Ева́нгелиа чте́ние. <span style="color:red" id="n1007">Прочии
тожде. Настоятель:</span> Во́нмем. <span style="color:red" id="n1008">Прочии тожде.
Настоятель стоя пред престолом на восток лицем, чтет: </span>В нача́ле бе
Сло́во: <span style="color:red" id="n1009">и прочая. Прочии тожде. И на всяком
возгласе, или статии Евангелиа, ударяют в церкви по единощи в кандию.
Параекклисиарх же вне церкве в великое било, и в великий кампан, на последнем
же возгласе ударяют во вся кампаны, и в великое било, и бывает по чину
Божественная Литургиа Златоустаго.</span></p>

<h3 id="n1010">Вместо же Достойно: поем:</h3>

<p class="MsoNormal" id="n1011"><span style="color:red" id="n1012">А́</span>нгел вопия́ше
Благода́тней: / Чи́стая Де́во, ра́дуйся! / И па́ки
реку́: ра́дуйся! / Твой Сын воскре́се / тридне́вен от гро́ба,
/ и ме́ртвыя воздви́гнувый, / лю́дие, весели́теся.</p>

<p class="MsoNormal" id="n1013"><span style="color:red" id="n1014">Таже ирмос, глас 1:</span> Свети́ся,
свети́ся, / но́вый Иерусали́ме, / сла́ва бо Госпо́дня
/ на тебе́ возсия́. / Лику́й ны́не / и весели́ся, Сио́не.
/ Ты же, Чи́стая, красу́йся, Богоро́дице, / о воста́нии
Рождества́ Твоего́.</p>

<h3 id="n1015">Причастный:</h3>

<p class="MsoNormal" id="n1016"><span style="color:red" id="n1017">Т</span>е́ло Христо́во
приими́те, / исто́чника безсме́ртнаго вкуси́те. / <span style="color:red" id="n1018">А</span>ллилу́иа. <span style="color:red" id="n1019">трижды.</span></p>

<p class="MsoNormal" id="n1020"><span style="color:red" id="n1021">Егда же настоятель глаголет:</span>
Со стра́хом Бо́жиим и ве́рою приступи́те. <span style="color:red" id="n1022">Мы вместо, Благословен грядый во имя Господне: поем:</span>
Христо́с воскре́се: <span style="color:red" id="n1023">единожды. Настоятель
глаголет: </span>Спаси́ Бо́же лю́ди Твоя́: <span style="color:red" id="n1024">И мы: </span>Христо́с воскре́се: <span style="color:red" id="n1025">единожды. Егда же изглаголет иерей: </span>Всегда́ ны́не
и при́сно: <span style="color:red" id="n1026">И мы: </span>Христо́с воскре́се:
<span style="color:red" id="n1027">единожды. Посем ектениа. Вместо же, Буди имя Господне:
и вместо псалма, Благословлю Господа: поем: </span>Христо́с воскре́се:
<span style="color:red" id="n1028">дванадесять, и множае: дондеже анафора от игумена
раздастся. Таже настоятель, </span>Благослове́ние Госпо́дне на вас: <span style="color:red" id="n1029">Лик: </span>Ами́нь. <span style="color:red" id="n1030">Посем
настоятель вместо, Слава Тебе Христе Боже: поет: </span>Христо́с воскре́се
из ме́ртвых, / сме́ртию смерть попра́в. <span style="color:red" id="n1031">И
лик: </span>И су́щим во гробе́х живо́т дарова́в. <span style="color:red" id="n1032">Посем настоятель глаголет отпуст со Крестом по обычаю, якоже
указася на Утрени.</span></p>

<p class="MsoNormal" id="n1033"><span style="color:red" id="n1034">Да будет же вестно и се, яко врат
царских олтаря, великих же и от стран малых, по всем церквам во всю Светлую
седмицу не затворяем и во время причащения.</span></p>

<p class="MsoNormal" id="n1035">&nbsp;</p>

<h3 id="n1036">Молитва на благословение артоса<br id="n1037">
во святую Неделю Пасхи.</h3>

<p class="MsoNormal" id="n1038"><span style="color:red" id="n1039">Принесен бывает артос, сиесть хлеб
на сие приуготовленный, и на нем крест написанный обычно, к иерею в олтарь, по
совершении Божественныя Литургии и по заамвонней молитве, рекшу диакону:</span>
Го́споду помо́лимся.</p>

<p class="MsoNormal" id="n1040"><span style="color:red" id="n1041">И клиру:</span> Го́споди, поми́луй.</p>

<h4 id="n1042">Чтет над ним иерей молитву сию:</h4>

<p class="MsoNormal" id="n1043"><span style="color:red" id="n1044">Б</span>о́же всеси́льный и
Го́споди Вседержи́телю, и́же рабо́м Твои́м Моисе́ом
во исхо́де Изра́илеве от Еги́пта, и в освобожде́нии люде́й
Твои́х от го́рькия рабо́ты фарао́новы, а́гнца закла́ти
повеле́л еси́, прообразу́я на кресте́ закла́ннаго во́лею
нас де́ля А́гнца, взе́млющаго всего́ м<span lang="EN-US" id="n1045">i</span>ра
грехи́, возлю́бленнаго Сы́на Твоего́, Го́спода на́шего
Иису́са Христа́. Ты и ны́не, смире́нно мо́лим Тя, при́зри
на хлеб сей, и благослови́, и освяти́ его́. И́бо и мы, раби́
Твои́, в честь и сла́ву, и в воспомина́ние сла́внаго
воскресе́ния того́жде Сы́на Твоего́ Го́спода на́шего
Иису́са Христа́, И́мже от ве́чныя рабо́ты вра́жия
и от а́довых нереши́мых уз разреше́ние, свобо́ду и преведе́ние
улучи́хом, пред Твои́м вели́чеством ны́не во всесве́тлый
сей, пресла́вный и спаси́тельный день Па́схи, сей прино́сим:
нас же сего́ принося́щих, и того́ лобза́ющих, и от него́
вкуша́ющих, Твоему́ небе́сному благослове́нию прича́стники
бы́ти сотвори́ и вся́кую боле́знь и неду́г от нас Твое́ю
си́лою отжени́, здра́вие всем подава́я. Ты бо еси́
исто́чник благослове́ния и цельба́м пода́тель, и Тебе́
сла́ву возсыла́ем Безнача́льному Отцу́, со Единоро́дным
Твои́м Сы́ном, и Пресвяты́м и Благи́м и Животворя́щим
Твои́м Ду́хом, ны́не и при́сно и во ве́ки веко́в.</p>

<p class="MsoNormal" id="n1046"><span style="color:red" id="n1047">Лик:</span> Ами́нь.</p>

<p class="MsoNormal" id="n1048"><span style="color:red" id="n1049">Абие же кропит артос священною
водою, глаголя:</span> Благословля́ется и освяща́ется а́ртос
сей, окропле́нием воды́ сея́ свяще́нныя, во и́мя Отца́
и Сы́на и Свята́го Ду́ха. Ами́нь. <span style="color:red" id="n1050">Трижды.</span></p>

<p class="MsoNormal" id="n1051"><span style="color:red" id="n1052">И посем исходит, и полагает его на
аналогии, людие же приемлюще антидор, лобзают артос.</span></p>

<p class="MsoNormal" id="n1053">&nbsp;</p>

<p class="MsoNormal" id="n1054"><span style="color:red" id="n1055">Ведомо же буди и се, яко мяс
православнии христиане к церкви не приносят, но в дом ко иерею.</span></p>

<h3 id="n1056">Молитва во еже благословити брашна мяс,<br id="n1057">
во святую и великую Неделю Пасхи.</h3>

<p class="MsoNormal" id="n1058"><span style="color:red" id="n1059">Творит иерей:</span> Благослове́н
Бог наш: <span style="color:red" id="n1060">Х</span>ристо́с воскре́се: <span style="color:red" id="n1061">трижды. Таже:</span> Го́споду помо́лимся. <span style="color:red" id="n1062">Г</span>о́споди поми́луй.</p>

<p class="MsoNormal" id="n1063"><span style="color:red" id="n1064">П</span>ри́зри Го́споди
Иису́се Христе́ Бо́же наш, на бра́шна мяс, и освяти́ я́,
я́коже освяти́л еси́ овна́, его́же Тебе́ приведе́
ве́рный Авраа́м, и а́гнца, его́же Тебе́ А́вель во
всепло́дие принесе́: подо́бне и тельца́ упита́ннаго, его́же
жре́ти повеле́л еси́ сы́нови Твоему́ заблу́ждшему,
и па́ки к Тебе́ возвра́щшемуся: да я́коже той сподо́бися
Твоея́ бла́гости наслади́тися, си́це и освяще́нных от
Тебе́, и благослове́нных наслади́мся в пи́щу всех нас. Ты
бо еси́ и́стинная пи́ща, и пода́тель благи́х, и Тебе́
сла́ву возсыла́ем со Безнача́льным Твои́м Отце́м, и
Пресвяты́м, и Благи́м, и Животворя́щим Твои́м Ду́хом, ны́не
и при́сно и во ве́ки веко́в. Ами́нь.</p>

<h3 id="n1065">Молитва во еже благословити сыр и яица.</h3>

<p class="MsoNormal" id="n1066"><span style="color:red" id="n1067">Яица же и сыр принесенныя
поставляются в притворе, в церковь же отнюд не подобает вносити.</span></p>

<p class="MsoNormal" id="n1068"><span style="color:red" id="n1069">Священник же изшед глаголет:</span>
Го́споду помо́лимся.</p>

<p class="MsoNormal" id="n1070"><span style="color:red" id="n1071">В</span>лады́ко Го́споди
Бо́же наш, зижди́телю и соде́телю всех, благослови́ млеко́
огусте́вшее, с ни́мже и я́ица, и нас соблюди́ во бла́гости
Твое́й, я́ко да причаща́ющеся их, Твои́х незави́стно
пода́тельных даро́в испо́лнимся, и неизглаго́ланныя Твоея́
бла́гости: я́ко Твоя́ держа́ва, и Твое́ есть Ца́рство,
и си́ла, и сла́ва, Отца́ и Сы́на и Свята́го Ду́ха,
ны́не и при́сно и во ве́ки веко́в. Ами́нь.</p>

<p class="MsoNormal" id="n1072"><span style="color:red" id="n1073">Вестно же буди: яко сицевый, мяс и
набелу, принос, несть пасха, ниже агнец, якоже нецыи глаголют, и приемлют, и
ему со всяким говением якоже некоей святыни причащаются, но простое приношение.
Не аки бо сие в жертву Богу приноситися имать, но токмо да начинающим по посте
мясо и сыр ясти, от иереа предложенными молитвами в снедь благословено будет.
Пасха бо Сам Христос есть и Агнец вземляй грехи мира, на олтари в безкровной
Жертве, в пречистых Тайнах, честнаго Тела, и животворящия Крове Своея, от иереа
Богу и Отцу приносимый, и Тому достойно причащающиися истинную ядят Пасху. И
сего ради оныя приносы, яко не суть пасха, во олтарь или в церковь не достоит
вносити, но вне церкве, или в притворе, молитвою благословити, по третиему
правилу святых апостол глаголющих: Аще кто епископ, или пресвитер, кроме
вчинения Господня о жертве, иная некая ко олтарю принесет, мед или млеко, или
вместо вина сикеру, сиесть оловину, или медовину, или птицы, или кая животная,
или сочива, разве гроздия в лете, и елеа на свещники, и фимиама во время
Литургии, да извержется. И по шестому собору, иже в Трулле, в правиле 99-м,
глаголющу: И сему во Арменстей стране бывати уведехом, яко нецыи внутрь во
святых олтарех уды мяс варяще, части приносят священником, жидовски разделяюще.
Темже Церковь непорочну храняще, узаконихом, яко не подобает ниединому же
священнику различных мяс частей от приносящих приимати, но теми довольни да
будут, яже приносящему возмнятся. Сицевому приношению бываему вне церкви: аще
же кто сего не сотворит, да отлучится.</span></p>

<h2 style="margin-left:0in;text-indent:0in" id="n1074"><a name="_ПОСЛЕДОВАНИЕ_АРТОСА,_В" id="n1075"></a><span style="text-transform:none" id="n1076">ПОСЛЕДОВАНИЕ АРТОСА, В ДЕНЬ СВЯТЫЯ ПАСХИ</span></h2>

<p class="MsoNormal" id="n1077"><span style="color:red" id="n1078">По отпусте Божественныя Литургии,
вземшу иерею образ Воскресения Христова, диакону же приимшу от инаго артос
царскими враты, аще во олтаре будет. [В неких же обителех на аналогии, во храме
на сие устроенном, купно со образом Воскресения Господня поставляется, и ко
анафоре идуще целуют первее праздник, таже артос.]</span></p>

<p class="MsoNormal" id="n1079"><span style="color:red" id="n1080">И диакон вземлет его из места, с
панагиаром, и в руках несет, предыдущей лампаде, или двема. Настоятель же и
братия вся по чину своему исходят со артосом, [сиесть хлебом, просфорою
всецелою на се со Крестом на ней изображенным уготованною] из церкве в трапезу,
вместо псалма, Вознесу Тя Боже мой: </span>Христо́с воскре́се: <span style="color:red" id="n1081">поюще. Параекклисиарху же, и прочей братии во вся звоны
ударяющим.</span></p>

<p class="MsoNormal" id="n1082"><span style="color:red" id="n1083">И вшедше в трапезу поставляют
праздник и артос на местех их. И глаголет настоятель:</span> Христо́с
воскре́се: <span style="color:red" id="n1084">трижды. И</span> О́тче наш: <span style="color:red" id="n1085">Сла́ва и ны́не:</span> Го́споди поми́луй,
<span style="color:red" id="n1086">трижды.</span> Благослови́. <span style="color:red" id="n1087">Настоятель:</span> Христе́ Бо́же, благослови́
я́стие: <span style="color:red" id="n1088">И прочее. Мы же:</span> Ами́нь. <span style="color:red" id="n1089">Седаем кийждо на месте своем, со всяким безмолвием и
благоговеинством. И бывает утешение велие на вся. И чтение по обычаю. По
обычной трапезе востающе братия, поставляют артос на трапезе, поюще:</span>
Христо́с воскре́се: <span style="color:red" id="n1090">трижды. И</span> Го́споди
поми́луй, <span style="color:red" id="n1091">трижды.</span> Благослови́. <span style="color:red" id="n1092">Таже келарь прием обычное прощение от настоятеля и братии: </span>Благослови́те
мя отцы́ святи́и, и прости́те мя гре́шнаго. <span style="color:red" id="n1093">Мы же речем:</span> Бог да прости́т и благослови́т.
<span style="color:red" id="n1094">Таже снем камилавхий, возгласит, вместо, Велико имя
Святыя Троицы:</span> Христо́с воскре́се, <span style="color:red" id="n1095">единожды.
Нам же отвещающим:</span> Вои́стинну воскре́се: <span style="color:red" id="n1096">Тойжде назнаменав крестообразно артосом, глаголет:</span>
Покланя́емся Его́ тридне́вному воскресе́нию: <span style="color:red" id="n1097">полагает и на панагиаре. Потом приносит келарь артос с
панагиаром к настоятелю, и целует артос и вся по нем братия, поюще песнь 9-ю.
Ирмос:</span> Свети́ся свети́ся: <span style="color:red" id="n1098">И прочая,
оба тропаря тоя песни. И паки ирмос:</span> Свети́ся, свети́ся: <span style="color:red" id="n1099">По целовании же просфоры от всех, возвратився келарь,
поставляет ю пред настоятелем, и речет стих:</span> Моли́твами святы́х
оте́ц на́ших, Го́споди Иису́се Христе́ Бо́же наш,
поми́луй нас. <span style="color:red" id="n1100">И мы:</span> Ами́нь. <span style="color:red" id="n1101">И поем:</span> Христо́с воскре́се: <span style="color:red" id="n1102">трижды.</span> Сла́ва: <span style="color:red" id="n1103">ипакои
глаголем:</span> Предвари́вшия у́тро: <span style="color:red" id="n1104">И</span>
ны́не: <span style="color:red" id="n1105">кондак:</span> А́ще и во гроб: Го́споди
поми́луй, <span style="color:red" id="n1106">трижды.</span> Благослови́. <span style="color:red" id="n1107">Настоятель:</span> Благослове́н Бог ми́луяй, и пита́яй
нас от Свои́х бога́тых даро́в, Свое́ю благода́тию и
человеколю́бием, всегда́, ны́не и при́сно и во ве́ки
веко́в. <span style="color:red" id="n1108">И мы: </span>Ами́нь. <span style="color:red" id="n1109">Таже настоятель: </span>Бог да прости́т и поми́лует
послужи́вших нам. <span style="color:red" id="n1110">И абие исходит из трапезы в
церковь, и братия вся по чину своему, предыдущу иерею со иконою Воскресения
Христова, и диакону со артосом, и клириком поющим:</span> Христо́с воскре́се:
<span style="color:red" id="n1111">Тогда параекклисиарх и прочая братия ударяют во вся
звоны. Вшедшу же настоятелю и братии в церковь, иерей и диакон поставляют на своих
им местех икону и артос: мы же поем:</span> И нам дарова́ живо́т ве́чный:
<span style="color:red" id="n1112">И идем в келлии своя.</span></p>

<p class="MsoNormal" id="n1113"><span style="color:red" id="n1114">Сице же возследуется целование о
просфоре, яже есть артос, чрез всю седмицу святыя Светлыя Недели, даже до
субботы.</span></p>

<p class="MsoNormal" id="n1115"><span style="color:red" id="n1116">Подобает ведати, яко аще случится
брату коему отыти ко Господу в сию святую седмицу Пасхи: и о сем зри всего
последования сих дней о усопших в Требнике.</span></p>

<p class="MsoNormal" id="n1117"><u id="n1118"><span style="color:red" id="n1119"><a href="#_ОГЛАВЛЕНИЕ" id="n1120">В оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;;color:red" id="n1121"><br clear="all" style="page-break-before:always" id="n1122">
</span>

<div class="WordSection3" id="n1123">

<h1 id="n1124"><a name="_Ref182459811" id="n1125"></a><a name="_ПОНЕДЕЛЬНИК_СВЕТЛОЙ_СЕДМИЦЫ" id="n1126"></a><span style="text-transform:none" id="n1127">ПОНЕДЕЛЬНИК СВЕТЛОЙ СЕДМИЦЫ</span></h1>

<h2 style="margin-left:0in;text-indent:0in" id="n1128"><a name="_ВО_СВЯТУЮ_И" id="n1129"></a><span style="text-transform:none" id="n1130">ВО СВЯТУЮ И ВЕЛИКУЮ<br id="n1131">
НЕДЕЛЮ ПАСХИ ВЕЧЕРА</span></h2>

<p class="MsoNormal" id="n1132"><span style="color:red" id="n1133">По 9-м часе, во светильничном, облачится
настоятель во всю священную одежду. И став пред святою трапезою с кадильницею,
знаменует крестовидно, и возглашает глаголя:</span></p>

<p class="MsoNormal" id="n1134"><span style="color:red" id="n1135">Б</span>лагослове́н Бог наш
всегда́, ны́не и при́сно и во ве́ки веко́в.</p>

<p class="MsoNormal" id="n1136"><span style="color:red" id="n1137">И нам отвещающим: </span>Ами́нь.</p>

<p class="MsoNormal" id="n1138"><span style="color:red" id="n1139">И той начинает: </span>Христо́с
воскре́се из ме́ртвых, / сме́ртию смерть попра́в / и су́щим
во гробе́х живо́т дарова́в. <span style="color:red" id="n1140">Трижды. И мы
тойжде отвещаем трижды.</span></p>

<h3 id="n1141">И глаголет настоятель преждереченныя стихи:</h3>

<p class="MsoNormal" id="n1142"><span style="color:red" id="n1143">Первый стих:</span> Да
воскре́снет Бог, и расточа́тся врази́ Его́, / и да
бежа́т от Лица́ Его́ ненави́дящии Его́.</p>

<p class="MsoNormal" id="n1144"><span style="color:red" id="n1145">И на кийждо стих мы поем тропарь:</span>
Христо́с воскре́се из ме́ртвых, / сме́ртию смерть
попра́в, / и су́щим во гробе́х живо́т дарова́в. <span style="color:red" id="n1146">Весь по единожды.</span></p>

<p class="MsoNormal" id="n1147"><span style="color:red" id="n1148">Вторый стих:</span> Я́ко
исчеза́ет дым, да исче́знут, / я́ко та́ет воск от
лица́ огня́. <span style="color:red" id="n1149">Х</span>ристо́с<b id="n1150"> </b>воскре́се:
<span style="color:red" id="n1151">единожды.</span></p>

<p class="MsoNormal" id="n1152"><span style="color:red" id="n1153">Третий стих:</span> Та́ко да
поги́бнут гре́шницы от Лица́ Бо́жия, / а пра́ведницы
да возвеселя́тся. <span style="color:red" id="n1154">Х</span>ристо́с<b id="n1155"> </b>воскре́се:
<span style="color:red" id="n1156">единожды.</span></p>

<p class="MsoNormal" id="n1157"><span style="color:red" id="n1158">Четвертый стих:</span> Сей день,
его́же сотвори́ Госпо́дь, / возра́дуемся и
возвесели́мся в онь. <span style="color:red" id="n1159">Х</span>ристо́с<b id="n1160"> </b>воскре́се:
<span style="color:red" id="n1161">единожды.</span></p>

<p class="MsoNormal" id="n1162"><span style="color:red" id="n1163">Слава:</span> Христо́с
воскре́се: <span style="color:red" id="n1164">единожды.</span></p>

<p class="MsoNormal" id="n1165"><span style="color:red" id="n1166">И ныне:</span> Христо́с
воскре́се: <span style="color:red" id="n1167">единожды.</span></p>

<p class="MsoNormal" id="n1168"><span style="color:red" id="n1169">Таже настоятель:</span>
Христо́с воскре́се из ме́ртвых, / сме́ртию смерть
попра́в.</p>

<p class="MsoNormal" id="n1170"><span style="color:red" id="n1171">И мы конец: </span>И су́щим во
гробе́х живо́т дарова́в.</p>

<p class="MsoNormal" id="n1172"><span lang="EN-US" id="n1173">&nbsp;</span></p>

<p class="MsoNormal" id="n1174"><span style="color:red" id="n1175">Таже ектениа великая от диакона: </span>Миром
Го́споду помо́лимся.</p>

<p class="MsoNormal" id="n1176"><span style="color:red" id="n1177">Подобает ведати, яко по внегда
начати иерею, кадит святую трапезу по обычаю и весь олтарь, вечер, на </span>Господи
воззвах:<span style="color:red" id="n1178"> на Утрени, в начале канона исходит и кадит
храм и лики и братию по обыкновенному чину.</span></p>

<h3 id="n1179">Посем, Го́споди воззвах:<br id="n1180">
поем во глас 2. Поставим стихов 6.<br id="n1181">
И поем стихиры воскресны 3, глас 2.</h3>

<p class="MsoNormal" id="n1182"><span style="color:red" id="n1183">П</span>ре́жде век от
Отца́ ро́ждшемуся Бо́жию Сло́ву, / вопло́щшемуся от
Де́вы Мари́и, / прииди́те, поклони́мся. / Крест бо
претерпе́в, / погребе́нию предаде́ся, я́ко Сам
восхоте́, / и воскре́се из ме́ртвых, / спасе́ мя
заблужда́ющаго челове́ка.</p>

<p class="MsoNormal" id="n1184"><span style="color:red" id="n1185">Х</span>ристо́с Спас наш, /
е́же на ны рукописа́ние пригвозди́в на Кресте́
загла́ди, / и сме́рную держа́ву упраздни́, /
поклоня́емся Его́ тридне́вному Воскресе́нию.</p>

<p class="MsoNormal" id="n1186"><span style="color:red" id="n1187">С</span>о Арха́нгелы
воспои́м Христо́во Воскресе́ние, / Той бо есть Изба́витель
и Спас душ на́ших, / и в сла́ве стра́шней и кре́пцей
си́ле, / па́ки гряде́т суди́ти мíру, его́же
созда́.</p>

<h4 id="n1188">И восточны (Анатолиевы) 3.</h4>

<p class="MsoNormal" id="n1189"><span style="color:red" id="n1190">Т</span>ебе́ Распе́ншагося
и Погребе́ннаго, / А́нгел пропове́да Влады́ку, и
глаго́лаше жена́м: / прииди́те ви́дите, иде́же
лежа́ше Госпо́дь, / воскре́се бо, я́коже рече́,
я́ко Всеси́лен. / Те́мже Тебе́ поклоня́емся,
Еди́ному Безсме́ртному, / Жизнода́вче Христе́,
поми́луй нас.</p>

<p class="MsoNormal" id="n1191"><span style="color:red" id="n1192">К</span>ресто́м Твои́м
упраздни́л еси́, / ю́же от дре́ва кля́тву, /
погребе́нием Твои́м умертви́л еси́ сме́рти
держа́ву, / воста́нием же Твои́м просвети́л еси́ род
челове́ческий. / Сего́ ра́ди вопие́м Ти: /
Благоде́телю Христе́ Бо́же наш, сла́ва Тебе́.</p>

<p class="MsoNormal" id="n1193"><span style="color:red" id="n1194">О</span>тверзо́шася Тебе́,
Го́споди, / стра́хом врата́ сме́ртная, / вра́тницы же
а́довы ви́девше Тя, убоя́шася, / врата́ бо ме́дная
сокруши́л еси́, / и вереи́ желе́зныя стерл еси́, / и
изве́л еси́ нас от тмы и се́ни сме́ртныя, / и у́зы
на́ша растерза́л еси́.</p>

<p class="MsoNormal" id="n1195"><span style="color:red" id="n1196">Слава:</span> Спаси́тельную
песнь пою́ще, от уст возсле́м. / Прииди́те вси в дому́
Госпо́днем припаде́м, глаго́люще: / на дре́ве
Распны́йся, и из ме́ртвых Воскресы́й, / и Сый в не́дрех
О́тчих, / очи́сти грехи́ на́ша.</p>

<p class="MsoNormal" id="n1197"><span style="color:red" id="n1198">И ныне, Богородичен:</span> Пре́йде
сень зако́нная, / благода́ти прише́дши, / я́коже бо
купина́ не сгара́ше опаля́ема, / та́ко Де́ва
родила́ еси́ / и Де́ва пребыла́ еси́. / Вме́сто
столпа́ о́гненнаго, / пра́ведное возсия́ Со́лнце, /
вме́сто Моисе́я, Христо́с, / Спасе́ние душ на́ших.</p>

<p class="MsoNormal" id="n1199">&nbsp;</p>

<p class="MsoNormal" id="n1200"><span style="color:red" id="n1201">Вход со Евангелием.</span> Све́те
ти́хий:</p>

<p class="MsoNormal" id="n1202"><span style="color:red" id="n1203">Таже, прокимен великий, глас 7:</span>
Кто Бог ве́лий, я́ко Бог наш? / Ты еси́ Бог творя́й чудеса́.
<span style="color:red" id="n1204">Стих 1: </span>Сказа́л еси́ в лю́дех си́лу
Твою́. <span style="color:red" id="n1205">Стих 2: </span>И рех: ны́не нача́х,
сия́ изме́на десни́цы Вы́шняго. <span style="color:red" id="n1206">Стих
3: </span>Помяну́х дела́ Госпо́дня, я́ко помяну́ от
нач́ала чудеса́ Твоя́. <span style="color:red" id="n1207">И паки:</span>
Кто Бог ве́лий:</p>

<p class="MsoNormal" id="n1208"><span style="color:red" id="n1209">По прокимне же возглашает диакон:</span>
И о сподо́битися нам слы́шанию свята́го Ева́нгелиа, Го́спода
Бо́га мо́лим.</p>

<p class="MsoNormal" id="n1210"><span style="color:red" id="n1211">Посем чтет Евангелие настоятель во
олтари.</span></p>

<h3 id="n1212">Евангелие от Иоанна, зачало 65.<br id="n1213">
[Ин. 20, 19 – 25.]</h3>

<p class="MsoNormal" id="n1214"><span style="color:red" id="n1215">С</span>у́щу по́зде в день
той во еди́ну от суббо́т, и две́рем затворе́нным, иде́же
бя́ху ученицы́ Его́ со́брани, стра́ха ра́ди иуде́йска,
прии́де Иису́с и ста посреде́, и глаго́ла им: мир вам. И
сие́ рек, показа́ им ру́це и но́зе, и ре́бра Своя́.
Возра́довашася у́бо ученицы́, ви́девше Го́спода. Рече́
же им Иису́с па́ки: мир вам. Я́коже посла́ Мя Оте́ц, и
Аз посыла́ю вы. И сие́ рек, ду́ну и глаго́ла им: приими́те
Дух Свят. И́мже отпустите́ грехи́, отпу́стятся им, и и́мже
держите́, держа́тся. Фома́ же, еди́н от обоюна́десяте,
глаго́лемый Близне́ц, не бе ту с ни́ми, егда́ прии́де
Иису́с. Глаго́лаху же ему́ друзи́и ученицы: ви́дехом
Го́спода. Он же рече́ им: а́ще не ви́жу на руку́ Его́
я́звы гвозди́нныя, и вложу́ пе́рста моего́ в я́звы
гвозди́нныя, и вложу́ ру́ку мою́ в ре́бра Его́,
не иму́ ве́ры.</p>

<p class="MsoNormal" id="n1216"><span style="color:red" id="n1217">Посем ектениа:</span> Рцем вси: <span style="color:red" id="n1218">и</span> Сподо́би, Го́споди, в ве́чер сей: <span style="color:red" id="n1219">Таже: </span>Испо́лним вече́рнюю моли́тву:</p>

<h3 id="n1220">И по возгласе<br id="n1221">
поем стихиру воскресну, глас 2:</h3>

<p class="MsoNormal" id="n1222"><span style="color:red" id="n1223">В</span>оскресе́ние Твое́,
Христе́ Спа́се, / всю просвети́ вселе́нную, / и призва́л
еси́ Твое́ созда́ние, / Всеси́льне Го́споди, сла́ва
Тебе́.</p>

<h4 id="n1224">Таже стихиры Пасхи, глас 5.</h4>

<p class="MsoNormal" id="n1225"><span style="color:red" id="n1226">Стих:</span> <b id="n1227">Да воскре́снет
Бог, / и расточа́тся врази́ Его́.</b></p>

<p class="MsoNormal" id="n1228"><span style="color:red" id="n1229">П</span>а́сха / свяще́нная
нам днесь показа́ся; / Па́сха но́ва свята́я; / Па́сха
та́инственная; / Па́сха всечестна́я. / Па́сха Христо́с
Изба́витель; / Па́сха непоро́чная; / Па́сха вели́кая;
/ Па́сха ве́рных. / Па́сха две́ри ра́йския нам отверза́ющая.
/ Па́сха всех освяща́ющая ве́рных.</p>

<p class="MsoNormal" id="n1230"><span style="color:red" id="n1231">Стих:</span> <b id="n1232">Я́ко
исчеза́ет дым, / да исче́знут.</b></p>

<p class="MsoNormal" id="n1233"><span style="color:red" id="n1234">П</span>рииди́те / от
виде́ния жены́ благове́стницы, / и Сио́ну рцы́те: /
приими́ / от нас ра́дости благове́щения, Воскресе́ния
Христо́ва: / красу́йся, лику́й / и ра́дуйся, Иерусали́ме,
/ Царя́ Христа́ узре́в из гро́ба, / я́ко жениха́
происходя́ща.</p>

<p class="MsoNormal" id="n1235"><span style="color:red" id="n1236">Стих:</span> <b id="n1237">Та́ко да
поги́бнут гре́шницы от Лица́ Бо́жия, / а пра́ведницы
да возвеселя́тся.</b></p>

<p class="MsoNormal" id="n1238"><span style="color:red" id="n1239">М</span>ироно́сицы жены́,
/ у́тру глубоку́, / предста́вша гро́бу Живода́вца, /
обрето́ша А́нгела / на ка́мени седя́ща, / и той
провеща́в им, / си́це глаго́лаше: / что и́щете Жива́го
с ме́ртвыми; / что пла́чете Нетле́ннаго во тли? / Ше́дше,
пропове́дите ученико́м Его́.</p>

<p class="MsoNormal" id="n1240"><span style="color:red" id="n1241">Стих:</span> <b id="n1242">Сей день,
его́же сотвори Госпо́дь, / возра́дуемся и возвесели́мся в
онь.</b></p>

<p class="MsoNormal" id="n1243"><span style="color:red" id="n1244">П</span>а́сха кра́сная, /
Па́сха, Госпо́дня Па́сха! / Па́сха всечестна́я / нам
возсия́. Па́сха, / ра́достию друг дру́га обы́мем. / О
Па́сха! / Избавле́ние ско́рби, / и́бо из гро́ба днесь,
/ я́ко от черто́га / возсия́в Христо́с, / жены́
ра́дости испо́лни, глаго́ля: / пропове́дите
апо́столом.</p>

<p class="MsoNormal" id="n1245"><span style="color:red" id="n1246">Слава, и ныне, глас 5: </span>Воскресе́ния
день, / и просвети́мся торжество́м, / и друг дру́га
обы́мем. / Рцем бра́тие, / и ненави́дящим нас, / прости́м
вся Воскресе́нием, / и та́ко возопии́м: / Христо́с
воскре́се из ме́ртвых, / сме́ртию смерть попра́в, / и
су́щим во гробе́х живо́т дарова́в.</p>

<p class="MsoNormal" id="n1247"><span style="color:red" id="n1248">Х</span>ристо́с воскре́се:
<span style="color:red" id="n1249">трижды, кроме конца стихиры.</span></p>

<p class="MsoNormal" id="n1250"><span style="color:red" id="n1251">Таже диакон:</span> Прему́дрость.
<span style="color:red" id="n1252">Мы же:</span> Благослови́. <span style="color:
red" id="n1253">Настоятель:</span> Сый благослове́н Христо́с Бог наш: <span style="color:red" id="n1254">И мы:</span> Утверди́, Бо́же: <span style="color:red" id="n1255">Таже настоятель, вместо: Слава Тебе Христе Боже:</span>
Христо́с воскре́се из ме́ртвых, / сме́ртию смерть попра́в.
<span style="color:red" id="n1256">И мы:</span> И су́щим во гробе́х живо́т
дарова́в. <span style="color:red" id="n1257">И абие глаголет отпуст со Крестом:</span>
Христо́с воскресы́й из ме́ртвых: <span style="color:red" id="n1258">И
прочее, якоже изъявися в конец Утрени.</span></p>

<p class="MsoNormal" id="n1259"><span style="color:red" id="n1260">И целуем святыя иконы. И входим в
трапезу, и глаголем: </span>Христо́с воскре́се: <span style="color:red" id="n1261">трижды. </span>Сла́ва, и ны́не: <span style="color:red" id="n1262">Настоятель: </span>Христе́ Бо́же благослови́: <span style="color:red" id="n1263">По востании же от трапезы, глаголем:</span> Христо́с
воскре́се: <span style="color:red" id="n1264">трижды. </span>Сла́ва, и ны́не:
<span style="color:red" id="n1265">Настоятель:</span> С на́ми Бог Своею благодатию: <span style="color:red" id="n1266">И тако творим во всю седмицу Светлую Вечерни последование.</span></p>

<h2 style="margin-left:0in;text-indent:0in" id="n1267"><a name="_В_ПОНЕДЕЛЬНИК_СВЕТЛЫЯ" id="n1268"></a><span style="text-transform:none" id="n1269">В ПОНЕДЕЛЬНИК СВЕТЛЫЯ СЕДМИЦЫ<br id="n1270">
НА УТРЕНИ</span></h2>

<p class="MsoNormal" id="n1271"><span style="color:red" id="n1272">Прежде начала, вжигает кандила и
свещи параекклисиарх. Таже клеплет в великий кампан, и в прочия. И собравшимся
нам во храм, иерей полагает обычный поклон настоятелю, и отходит во святый олтарь,
и взем кадильницу стоит пред святою Трапезою, кроме убо священническия одежды,
епитрахилий точию возложь сверх мантии, кадит крестообразно, глаголя:</span></p>

<p class="MsoNormal" id="n1273"><span style="color:red" id="n1274">С</span>ла́ва Святе́й, и
Единосу́щней, и Животворя́щей, и Нераздели́мей Тро́ице,
всегда́, ны́не и при́сно и во ве́ки веко́в.</p>

<p class="MsoNormal" id="n1275"><span style="color:red" id="n1276">И нам отвещающим:</span>
Ами́нь.</p>

<h3 id="n1277">Начинает настоятель, с прочими служители, велегласно<br id="n1278">
настоящий тропарь, во глас 5:</h3>

<p class="MsoNormal" id="n1279"><span style="color:red" id="n1280">Х</span>ристо́с воскре́се
из ме́ртвых, / сме́ртию смерть попра́в / и су́щим во
гробе́х живо́т дарова́в.</p>

<p class="MsoNormal" id="n1281"><span style="color:red" id="n1282">И мы тойжде поем подобне, со сладкопением.
Поется же сей тропарь трижды от настоятеля, и трижды от нас.</span></p>

<h3 id="n1283">Таже настоятель глаголет стихи:</h3>

<p class="MsoNormal" id="n1284"><span style="color:red" id="n1285">Первый стих:</span> Да
воскре́снет Бог, и расточа́тся врази́ Его́, / и да
бежа́т от Лица́ Его́ ненави́дящии Его́.</p>

<p class="MsoNormal" id="n1286"><span style="color:red" id="n1287">И на кийждо стих мы поем тропарь:</span>
Христо́с воскре́се из ме́ртвых, / сме́ртию смерть
попра́в / и су́щим во гробе́х живо́т дарова́в. <span style="color:red" id="n1288">Весь по единожды.</span></p>

<p class="MsoNormal" id="n1289"><span style="color:red" id="n1290">Вторый стих:</span> Я́ко
исчеза́ет дым, да исче́знут, / я́ко та́ет воск от
лица́ огня́. <span style="color:red" id="n1291">Х</span>ристо́с<b id="n1292"> </b>воскре́се:
<span style="color:red" id="n1293">единожды.</span></p>

<p class="MsoNormal" id="n1294"><span style="color:red" id="n1295">Третий стих:</span> Та́ко да
поги́бнут гре́шницы от Лица́ Бо́жия, / а пра́ведницы
да возвеселя́тся. <span style="color:red" id="n1296">Х</span>ристо́с<b id="n1297"> </b>воскре́се:
<span style="color:red" id="n1298">единожды.</span></p>

<p class="MsoNormal" id="n1299"><span style="color:red" id="n1300">Четвертый стих:</span> Сей день,
его́же сотвори́ Госпо́дь, / возра́дуемся и
возвесели́мся в онь. <span style="color:red" id="n1301">Х</span>ристо́с<b id="n1302"> </b>воскре́се:
<span style="color:red" id="n1303">единожды.</span></p>

<p class="MsoNormal" id="n1304"><span style="color:red" id="n1305">Слава:</span> Христо́с
воскре́се: <span style="color:red" id="n1306">единожды.</span></p>

<p class="MsoNormal" id="n1307"><span style="color:red" id="n1308">И ныне:</span> Христо́с воскре́се:
<span style="color:red" id="n1309">единожды.</span></p>

<p class="MsoNormal" id="n1310"><span style="color:red" id="n1311">Таже настоятель:</span>
Христо́с воскре́се из ме́ртвых, / сме́ртию смерть
попра́в.</p>

<p class="MsoNormal" id="n1312"><span style="color:red" id="n1313">И мы конец:</span> И су́щим во
гробе́х живо́т дарова́в.</p>

<p class="MsoNormal" id="n1314"><span style="color:red" id="n1315">В мирских же храмех облачится иерей
в ризы. Таже ектениа великая.</span></p>

<p class="MsoNormal" id="n1316"><span style="color:red" id="n1317">И по возгласе абие поем канон,
ирмос:</span> Воскресе́ния день: <span style="color:red" id="n1318">по дважды,
тропари же на 10, с припевы: </span>Христо́с воскре́се: <span style="color:red" id="n1319">В</span> Сла́ва, и ны́не: <span style="color:red" id="n1320">глаголем
Богородичны господина Феофана, и господина Иосифа. Катавасия оба лика вкупе: </span>Воскресе́ния
день: <span style="color:red" id="n1321">И последи: </span>Христо́с воскре́се: <span style="color:red" id="n1322">трижды. И глаголем сие́ во всю седмицу вкупе с ирмосы на
14.</span></p>

<h3 id="n1323">Канон, глас 1.<br id="n1324">
Песнь 1.</h3>

<p class="MsoNormal" id="n1325"><span style="color:red" id="n1326">Ирмос:</span> Воскресе́ния
день, / просвети́мся, лю́дие. / Па́сха, Госпо́дня
Па́сха, / от сме́рти бо к жи́зни, / и от земли́ к небеси́,
/ Христо́с Бог нас преведе́, / побе́дную пою́щия.</p>

<p class="MsoNormal" id="n1327"><span style="color:red" id="n1328">Припев:</span> <b id="n1329">Христо́с
воскре́се из ме́ртвых.</b></p>

<p class="MsoNormal" id="n1330"><span style="color:red" id="n1331">О</span>чи́стим чу́вствия,
и у́зрим / непристу́пным све́том / Воскресе́ния,
Христа́ блиста́ющася, / и ра́дуйтеся, реку́ща, / я́сно
да услы́шим, / побе́дную пою́ще.</p>

<p class="MsoNormal" id="n1332"><span style="color:red" id="n1333">Припев:</span> <b id="n1334">Христо́с
воскре́се из ме́ртвых.</b></p>

<p class="MsoNormal" id="n1335"><span style="color:red" id="n1336">Н</span>ебеса́ у́бо
досто́йно да веселя́тся, / земля́ же да ра́дуется, / да
пра́зднует же мир, / ви́димый же весь и неви́димый: /
Христо́с бо воста́, / весе́лие ве́чное.</p>

<h4 id="n1337">Иный канон Богородичен, подобен.<br id="n1338">
Егоже краестрочие на первых тропарех: Феофа́нус. Глас тойже.</h4>

<p class="MsoNormal" id="n1339"><span style="color:red" id="n1340">Слава:</span> Умерщвле́ния
преде́л сломи́ла еси́, / ве́чную жизнь ро́ждшая
Христа́, из гро́ба возсия́вшаго днесь, / Де́во
Всенепоро́чная, и мир просвети́вшаго.</p>

<p class="MsoNormal" id="n1341"><span style="color:red" id="n1342">И ныне:</span> Воскре́сшаго
ви́девши Сы́на Твоего́ и Бо́га, / ра́дуйся со
апо́столы Богоблагода́тная Чи́стая, / и е́же ра́дуйся
пе́рвее, я́ко всех ра́дости вина́, / восприя́ла
еси́, Богома́ти Всенепоро́чная.</p>

<p class="MsoNormal" id="n1343"><span style="color:red" id="n1344">Катавасия оба лика вкупе: </span>Воскресе́ния
день: <span style="color:red" id="n1345">И последи: </span>Христо́с воскре́се: <span style="color:red" id="n1346">трижды.</span></p>

<h3 id="n1347">Песнь 3.</h3>

<p class="MsoNormal" id="n1348"><span style="color:red" id="n1349">Ирмос:</span> Прииди́те, пи́во
пие́м но́вое, / не от ка́мене непло́дна чудоде́емое, /
но нетле́ния исто́чник / из гро́ба одожди́вша Христа́,
/ в Не́мже утвержда́емся.</p>

<p class="MsoNormal" id="n1350"><span style="color:red" id="n1351">Припев:</span> <b id="n1352">Христо́с
воскре́се из ме́ртвых.</b></p>

<p class="MsoNormal" id="n1353"><span style="color:red" id="n1354">Н</span>ы́не вся
испо́лнишася све́та, / не́бо же и земля́, и
преиспо́дняя: / да пра́зднует у́бо вся тварь / воста́ние
Христо́во, / в не́мже утвержда́ется.</p>

<p class="MsoNormal" id="n1355"><span style="color:red" id="n1356">Припев:</span> <b id="n1357">Христо́с
воскре́се из ме́ртвых.</b></p>

<p class="MsoNormal" id="n1358"><span style="color:red" id="n1359">В</span>чера́ спогребо́хся
Тебе́ Христе́, / совостаю́ днесь / воскре́сшу Тебе́, /
сраспина́хся Тебе́ вчера́, / Сам мя спросла́ви Спа́се
во Ца́рствии Твое́м.</p>

<p class="MsoNormal" id="n1360"><span style="color:red" id="n1361">Слава:</span> На нетле́нную
жизнь / прихожду́ днесь бла́гостию ро́ждшагося из Тебе́, Чи́стая,
/ и всем конце́м свет облиста́вшаго.</p>

<p class="MsoNormal" id="n1362"><span style="color:red" id="n1363">И ныне:</span> Бо́га,
Его́же родила́ еси́ пло́тию, из ме́ртвых, /
я́коже рече́, воста́вша ви́девши, Чи́стая,
лику́й, / и Сего́ я́ко Бо́га Пречи́стая
возвелича́й.</p>

<p class="MsoNormal" id="n1364"><span style="color:red" id="n1365">Катавасия: </span>Прииди́те, пи́во
пие́м но́вое: <span style="color:red" id="n1366">И тропарь: </span>Христо́с
воскре́се: <span style="color:red" id="n1367">трижды.</span></p>

<p class="MsoNormal" id="n1368"><span style="color:red" id="n1369">Таже ектениа.</span></p>

<h3 id="n1370">Ипакои, глас 4:</h3>

<p class="MsoNormal" id="n1371"><span style="color:red" id="n1372">П</span>редвари́вшия у́тро
я́же о Мари́и, / и обре́тшия ка́мень отвале́н от
гро́ба, / слы́шаху от А́нгела: во све́те присносу́щнем
Су́щаго, / с ме́ртвыми что и́щете, я́ко челове́ка? /
Ви́дите гро́бныя пелены́, тецы́те и ми́ру
пропове́дите, / я́ко воста́ Госпо́дь, умертви́вый
смерть, / я́ко есть Сын Бо́га, спаса́ющаго род
челове́ческий.</p>

<p class="MsoNormal" id="n1373"><span style="color:red" id="n1374">И чтение на 1-ю́ книгу:</span>
В нача́ле бе Сло́во:<span style="color:red" id="n1375"> от Иоанна, толкование
Златоустаго, [от сего бо дне начинаем сию книгу, и даже до Всех святых
совершаем].</span></p>

<h3 id="n1376">Песнь 4.</h3>

<p class="MsoNormal" id="n1377"><span style="color:red" id="n1378">Ирмос:</span> На Боже́ственней
стра́жи / богоглаго́ливый Авваку́м / да ста́нет с
на́ми и пока́жет / светоно́сна А́нгела / я́сно глаго́люща:
/ днесь спасе́ние ми́ру, / я́ко воскре́се Христо́с, /
я́ко всеси́лен.</p>

<p class="MsoNormal" id="n1379"><span style="color:red" id="n1380">Припев:</span> <b id="n1381">Христо́с воскре́се
из ме́ртвых.</b></p>

<p class="MsoNormal" id="n1382"><span style="color:red" id="n1383">М</span>у́жеский у́бо пол,
/ я́ко разве́рзый де́вственную утро́бу, / яви́ся
Христо́с, / я́ко челове́к же, / А́гнец нарече́ся, /
непоро́чен же, / я́ко невку́сен скве́рны, / на́ша
Па́сха, / и я́ко Бог и́стинен / соверше́н рече́ся.</p>

<p class="MsoNormal" id="n1384"><span style="color:red" id="n1385">Припев:</span> <b id="n1386">Христо́с
воскре́се из ме́ртвых.</b></p>

<p class="MsoNormal" id="n1387"><span style="color:red" id="n1388">Я́</span>ко единоле́тный
а́гнец, / благослове́нный нам вене́ц Христо́с, /
во́лею за всех закла́н бысть, / Па́сха чисти́тельная, / и
па́ки из гро́ба кра́сное / пра́вды нам возсия́
Со́лнце.</p>

<p class="MsoNormal" id="n1389"><span style="color:red" id="n1390">Припев:</span> <b id="n1391">Христо́с
воскре́се из ме́ртвых.</b></p>

<p class="MsoNormal" id="n1392"><span style="color:red" id="n1393">Б</span>огооте́ц у́бо
Дави́д / пред се́нным ковче́гом скака́ше игра́я, /
лю́дие же Бо́жии святи́и, / образо́в сбытие́
зря́ще, / весели́мся Боже́ственне, / я́ко воскре́се
Христо́с, / я́ко Всеси́лен.</p>

<p class="MsoNormal" id="n1394"><span style="color:red" id="n1395">Слава:</span> Созда́вый
Ада́ма, Твоего́ пра́отца, Чи́стая, / зи́ждется от
Тебе́, и сме́ртное жили́ще разори́ Свое́ю
сме́ртию днесь, / и озари́ вся / боже́ственными блиста́ньми
Воскресе́ния.</p>

<p class="MsoNormal" id="n1396"><span style="color:red" id="n1397">И ныне:</span> Его́же
родила́ еси́ Христа́, / прекра́сно из ме́ртвых
возсия́вша, Чи́стая зря́щи, / до́брая и непоро́чная в
жена́х и кра́сная, / днесь во спасе́ние всех, со апо́столы
ра́дующися, / Того́ прославля́й.</p>

<p class="MsoNormal" id="n1398"><span style="color:red" id="n1399">Катавасия: </span>На Боже́ственней
стра́жи: <span style="color:red" id="n1400">И тропарь: </span>Христо́с
воскре́се: <span style="color:red" id="n1401">трижды.</span></p>

<h3 id="n1402">Песнь 5.</h3>

<p class="MsoNormal" id="n1403"><span style="color:red" id="n1404">Ирмос:</span> У́тренюем у́треннюю
глубоку́, / и вме́сто ми́ра песнь принесе́м Влады́це,
/ и Христа́ у́зрим / пра́вды Со́лнце, / всем жизнь возсия́юща.</p>

<p class="MsoNormal" id="n1405"><span style="color:red" id="n1406">Припев:</span> <b id="n1407">Христо́с
воскре́се из ме́ртвых.</b></p>

<p class="MsoNormal" id="n1408"><span style="color:red" id="n1409">Б</span>езме́рное Твое́
благоутро́бие, / а́довыми у́зами содержи́мии зря́ще, /
к све́ту идя́ху Христе́, / весе́лыми нога́ми, /
Па́сху хва́ляще ве́чную.</p>

<p class="MsoNormal" id="n1410"><span style="color:red" id="n1411">Припев:</span> <b id="n1412">Христо́с
воскре́се из ме́ртвых.</b></p>

<p class="MsoNormal" id="n1413"><span style="color:red" id="n1414">П</span>ристу́пим
свещено́снии, / исходя́щу Христу́ из гро́ба, я́ко
жениху́, / и спра́зднуем любопра́зднственными чи́нми /
Па́сху Бо́жию спаси́тельную.</p>

<p class="MsoNormal" id="n1415"><span style="color:red" id="n1416">Слава:</span> Просвеща́ется
боже́ственными луча́ми и живоно́сными / воскресе́ния
Сы́на Твоего́, Богома́ти Пречи́стая, / и ра́дости
исполня́ется / благочести́вых собра́ние.</p>

<p class="MsoNormal" id="n1417"><span style="color:red" id="n1418">И ныне:</span> Не разве́рзл
еси́ врата́ де́вства в воплоще́нии, / гро́ба не
разруши́л еси́ печа́тей, Царю́ созда́ния, /
отону́дуже воскре́сшаго Тя зря́щи / Ма́ти,
ра́довашеся.</p>

<p class="MsoNormal" id="n1419"><span style="color:red" id="n1420">Катавасия: </span>У́тренюем у́треннюю
глубоку́: <span style="color:red" id="n1421">И тропарь: </span>Христо́с
воскре́се: <span style="color:red" id="n1422">трижды.</span></p>

<h3 id="n1423">Песнь 6.</h3>

<p class="MsoNormal" id="n1424"><span style="color:red" id="n1425">Ирмос:</span> Снизше́л
еси́ в преиспо́дняя земли́, / и сокруши́л еси́
вереи́ ве́чныя, / содержа́щия свя́занныя, Христе́, / и
тридне́вен, я́ко от ки́та Ио́на, / воскре́сл еси́
от гро́ба.</p>

<p class="MsoNormal" id="n1426"><span style="color:red" id="n1427">Припев:</span> <b id="n1428">Христо́с воскре́се
из ме́ртвых.</b></p>

<p class="MsoNormal" id="n1429"><span style="color:red" id="n1430">С</span>охрани́в це́ла
зна́мения Христе́, / воскре́сл еси́ от гро́ба, /
ключи́ Де́вы не вреди́вый в рождестве́ Твое́м, / и
отве́рзл еси́ нам ра́йския две́ри.</p>

<p class="MsoNormal" id="n1431"><span style="color:red" id="n1432">Припев:</span> <b id="n1433">Христо́с
воскре́се из ме́ртвых.</b></p>

<p class="MsoNormal" id="n1434"><span style="color:red" id="n1435">С</span>па́се мой, /
живо́е же и неже́ртвенное заколе́ние, / я́ко Бог Сам
Себе́ / во́лею приве́л Отцу́, / совоскреси́л еси́
всеро́днаго Ада́ма, / воскре́с от гро́ба.</p>

<p class="MsoNormal" id="n1436"><span style="color:red" id="n1437">Слава:</span> Возведе́ся
дре́вле держи́мое сме́ртию и тле́нием, /
воплоти́вшимся от Твоего́ пречи́стаго чре́ва, / к
нетле́нней и присносу́щней жи́зни, / Богоро́дице
Де́во.</p>

<p class="MsoNormal" id="n1438"><span style="color:red" id="n1439">И ныне:</span> Сни́де в
преиспо́дняя земли́, / в ложесна́ Твоя́, Чи́стая,
сше́дый, / и всели́выйся и воплоти́выйся па́че ума́, /
и воздви́же с Собо́ю Ада́ма, / воскре́с от гро́ба.</p>

<p class="MsoNormal" id="n1440"><span style="color:red" id="n1441">Катавасия: </span>Снизше́л
еси́ в преиспо́дняя земли́: <span style="color:red" id="n1442">И тропарь: </span>Христо́с
воскре́се: <span style="color:red" id="n1443">трижды.</span></p>

<p class="MsoNormal" id="n1444"><span style="color:red" id="n1445">Ектениа.</span></p>

<h3 id="n1446">Таже кондак, глас 8:</h3>

<p class="MsoNormal" id="n1447"><span style="color:red" id="n1448">А́</span>ще и во гроб
снизше́л еси́, Безсме́ртне, / но а́дову разруши́л
еси́ си́лу, / и воскре́сл еси́, я́ко победитель,
Христе́ Бо́же, / жена́м мироно́сицам веща́вый:
ра́дуйтеся, / и Твои́м апо́столом мир да́руяй, /
па́дшим подая́й воскресе́ние.</p>

<p class="MsoNormal" id="n1449"><span style="color:red" id="n1450">Икос:</span> Е́же пре́жде
со́лнца Со́лнце заше́дшее иногда́ во гроб, /
предвари́ша ко у́тру, и́щущия я́ко дне м<span lang="EN-US" id="n1451">v</span>роно́сицы
де́вы, / и друга́ ко друзе́й вопия́ху: / о други́ни!
Прииди́те, воня́ми пома́жем те́ло живоно́сное и
погребе́ное, / плоть воскреси́вшаго па́дшаго Ада́ма,
лежа́щую во гро́бе. / И́дем, потщи́мся я́коже
волсви́, и поклони́мся, / и принесе́м м<span lang="EN-US" id="n1452">v</span>́ра
я́ко да́ры, не в пелена́х, но в плащани́це обви́тому,
/ и пла́чим, и возопии́м: о Влады́ко, воста́ни, /
па́дшим подая́й воскресе́ние.</p>

<p class="MsoNormal" id="n1453"><span style="color:red" id="n1454">Синаксарий.</span></p>

<h3 id="n1455">Таже глаголем:</h3>

<p class="MsoNormal" id="n1456"><span style="color:red" id="n1457">В</span>оскресе́ние Христо́во
ви́девше, / поклони́мся Свято́му Го́споду Иису́су, / еди́ному
безгре́шному, / Кресту́ Твоему́ покланя́емся, Христе́,
/ и свято́е Воскресе́ние Твое́ пое́м и сла́вим: / Ты бо
еси́ Бог наш, / ра́зве Тебе́ ино́го не зна́ем, / и́мя
Твое́ имену́ем. / Прииди́те вси ве́рнии, / поклони́мся
Свято́му Христо́ву Воскресе́нию: / се бо прии́де Кресто́м
ра́дость всему́ ми́ру. / Всегда́ благословя́ще Го́спода,
/ пое́м Воскресе́ние Его́: / распя́тие бо претерпе́в,
/ сме́ртию смерть разруши́. <span style="color:red" id="n1458">[Трижды.]</span></p>

<p class="MsoNormal" id="n1459"><span style="color:red" id="n1460">В</span>оскре́с Иису́с от гро́ба,
/ я́коже прорече́, / даде́ нам живо́т ве́чный / и ве́лию
ми́лость. <span style="color:red" id="n1461">[Трижды.]</span></p>

<h3 id="n1462">Песнь 7.</h3>

<p class="MsoNormal" id="n1463"><span style="color:red" id="n1464">Ирмос:</span> О́троки от пе́щи
изба́вивый, / быв Челове́к, / стра́ждет я́ко сме́ртен,
/ и стра́стию сме́ртное, / в нетле́ния облачи́т благоле́пие,
/ Еди́н благослове́н / отце́в Бог, и препросла́влен.</p>

<p class="MsoNormal" id="n1465"><span style="color:red" id="n1466">Припев:</span> <b id="n1467">Христо́с
воскре́се из ме́ртвых.</b></p>

<p class="MsoNormal" id="n1468"><span style="color:red" id="n1469">Ж</span>ены́ с ми́ры
богому́дрыя в след Тебе́ теча́ху, / Его́же, я́ко
ме́ртва, со слеза́ми иска́ху, / поклони́шася ра́дующияся
Живо́му Бо́гу, / и Па́сху та́йную / Твои́м,
Христе́, ученико́м благовести́ша.</p>

<p class="MsoNormal" id="n1470"><span style="color:red" id="n1471">Припев:</span> <b id="n1472">Христо́с
воскре́се из ме́ртвых.</b></p>

<p class="MsoNormal" id="n1473"><span style="color:red" id="n1474">С</span>ме́рти пра́зднуем
умерщвле́ние, / а́дово разруше́ние, / ино́го жития́
ве́чнаго нача́ло, / и игра́юще пое́м Вино́внаго, /
Еди́наго благослове́ннаго / отце́в Бо́га, и
препросла́вленнаго.</p>

<p class="MsoNormal" id="n1475"><span style="color:red" id="n1476">Припев:</span> <b id="n1477">Христо́с
воскре́се из ме́ртвых.</b></p>

<p class="MsoNormal" id="n1478"><span style="color:red" id="n1479">Я́</span>ко вои́стинну
свяще́нная, / и всепра́зднственная сия́ спаси́тельная нощь,
/ и светоза́рная, / светоно́снаго дне, / воста́ния су́щи
провозве́стница, / в не́йже безле́тный Свет из гро́ба
пло́тски всем возсия́.</p>

<p class="MsoNormal" id="n1480"><span style="color:red" id="n1481">Слава:</span> Умертви́в Сын
Твой смерть, Всенепоро́чная, / днесь всем сме́ртным пребыва́ющий
живо́т во ве́ки веко́в дарова́, / Еди́н благослове́нный,
/ отце́в Бог и Препросла́вленный.</p>

<p class="MsoNormal" id="n1482"><span style="color:red" id="n1483">И ныне:</span> Всем ца́рствуяй
созда́нием, / быв челове́к, / всели́ся в Твою́,
Богоблагода́тная, утро́бу, / и распя́тие претерпе́в и
смерть, / воскре́се боголе́пно, / совозста́вив нас, я́ко
всеси́лен.</p>

<p class="MsoNormal" id="n1484"><span style="color:red" id="n1485">Катавасия: </span>О́троки от пе́щи
изба́вивый: <span style="color:red" id="n1486">И тропарь: </span>Христо́с
воскре́се: <span style="color:red" id="n1487">трижды.</span></p>

<h3 id="n1488">Песнь 8.</h3>

<p class="MsoNormal" id="n1489"><span style="color:red" id="n1490">Ирмос:</span> Сей нарече́нный и
святы́й день, / Еди́н суббо́т Царь и Госпо́дь, /
пра́здников пра́здник / и торжество́ есть торже́ств, /
во́ньже благослови́м Христа́ во ве́ки.</p>

<p class="MsoNormal" id="n1491"><span style="color:red" id="n1492">Припев:</span> <b id="n1493">Христо́с
воскре́се из ме́ртвых.</b></p>

<p class="MsoNormal" id="n1494"><span style="color:red" id="n1495">П</span>рииди́те, но́ваго
виногра́да рожде́ния, / Боже́ственнаго весе́лия, / в
наро́читом дни Воскресе́ния, / Ца́рствия Христо́ва
приобщи́мся, / пою́ще Его́ / я́ко Бо́га во ве́ки.</p>

<p class="MsoNormal" id="n1496"><span style="color:red" id="n1497">Припев:</span> <b id="n1498">Христо́с
воскре́се из ме́ртвых.</b></p>

<p class="MsoNormal" id="n1499"><span style="color:red" id="n1500">В</span>озведи́ о́крест
о́чи твои́, Сио́не, и виждь: / се бо приидо́ша к
тебе́, / я́ко богосве́тлая свети́ла, / от за́пада, и
се́вера, и мо́ря, / и восто́ка ча́да твоя́, / в
тебе́ благословя́щая Христа́ во ве́ки.</p>

<p class="MsoNormal" id="n1501"><span style="color:red" id="n1502">Припев:</span> <b id="n1503">Пресвята́я
Тро́ице, Бо́же наш, сла́ва Тебе́.</b></p>

<p class="MsoNormal" id="n1504"><span style="color:red" id="n1505">Троичен:</span> О́тче
Вседержи́телю, и Сло́ве, и Ду́ше, / треми́
соединя́емое во Ипоста́сех Естество́, / Пресу́щественне и
Пребоже́ственне, / в Тя крести́хомся, / и Тя благослови́м во вся
ве́ки.</p>

<p class="MsoNormal" id="n1506"><span style="color:red" id="n1507">Благослови́м Отца́ и
Сы́на и Свята́го Ду́ха, Го́спода.</span></p>

<p class="MsoNormal" id="n1508"><span style="color:red" id="n1509">П</span>рии́де Тобо́ю в
мир Госпо́дь, / Де́во Богоро́дице, / и чре́во а́дово
расто́рг, / сме́ртным нам воскресе́ние дарова́, / те́мже
благослови́м Его́ во ве́ки.</p>

<p class="MsoNormal" id="n1510"><span style="color:red" id="n1511">И ны́не и при́сно и во
ве́ки веко́в, ами́нь.</span></p>

<p class="MsoNormal" id="n1512"><span style="color:red" id="n1513">В</span>сю низложи́в
сме́рти держа́ву / Сын Твой, Де́во, Свои́м
воскресе́нием, / я́ко Бог кре́пкий совознесе́ нас и
обожи́, / те́мже воспева́ем Его́ во ве́ки.</p>

<p class="MsoNormal" id="n1514"><span style="color:red" id="n1515">Катавасия: </span>Сей
нарече́нный и святы́й день: <span style="color:red" id="n1516">И тропарь: </span>Христо́с
воскре́се: <span style="color:red" id="n1517">трижды.</span></p>

<h3 id="n1518">Песнь 9.</h3>

<p class="MsoNormal" id="n1519"><span style="color:red" id="n1520">Диакон: </span>Вели́чит
душа́ моя́ / Воскре́сшаго тридне́вно от гро́ба, /
Христа́ Жизнодавца.</p>

<p class="MsoNormal" id="n1521"><span style="color:red" id="n1522">И первый лик ирмос:</span>
Свети́ся, свети́ся, / но́вый Иерусали́ме, / сла́ва бо
Госпо́дня / на тебе́ возсия́. / Лику́й ны́не / и
весели́ся, Сио́не. / Ты же, Чи́стая, красу́йся,
Богоро́дице, / о воста́нии Рождества́ Твоего́.</p>

<p class="MsoNormal" id="n1523"><span style="color:red" id="n1524">Таже вторый лик поет вторый припев: </span>Вели́чит
душа́ моя́ / во́лею страда́вша, и погребе́на, / и Воскре́сшаго
тридне́вно от гро́ба. <span style="color:red" id="n1525">И ирмос:</span>
Свети́ся, свети́ся:</p>

<p class="MsoNormal" id="n1526"><span style="color:red" id="n1527">Таже первый лик поет: </span>Христо́с
но́вая Па́сха, / Же́ртва жива́я, / А́гнец Бо́жий,
/ взе́мляй грехи́ ми́ра.</p>

<p class="MsoNormal" id="n1528"><span style="color:red" id="n1529">О,</span> Боже́ственнаго, о
любе́знаго, / о сладча́йшаго Твоего́ гла́са! / С на́ми
бо нело́жно / обеща́лся еси́ бы́ти, / до сконча́ния
ве́ка Христе́: / Его́же, ве́рнии, / утвержде́ние
наде́жди иму́ще, ра́дуемся.</p>

<p class="MsoNormal" id="n1530"><span style="color:red" id="n1531">И вторый лик поет тойже припев и тропарь.</span></p>

<p class="MsoNormal" id="n1532"><span style="color:red" id="n1533">Таже первый лик поет припев: </span>А́нгел
вопия́ше Благода́тней: / Чи́стая Де́во, ра́дуйся! / И
па́ки реку́: ра́дуйся! / Твой Сын воскре́се /
тридне́вен от гро́ба, / и ме́ртвыя воздви́гнувый: /
лю́дие, весели́теся.<span style="color:red" id="n1534"> И тропарь:</span> О,
Боже́ственнаго, о любе́знаго:</p>

<p class="MsoNormal" id="n1535"><span style="color:red" id="n1536">И вторый лик поет тойже припев и тропарь.</span></p>

<p class="MsoNormal" id="n1537"><span style="color:red" id="n1538">Таже первый лик: </span>Возбуди́л
еси́ усну́в ме́ртвыя от ве́ка, / ца́рски рыка́вый
я́ко от Иу́ды лев.<span style="color:red" id="n1539"> И тропарь:</span> О,
Боже́ственнаго, о любе́знаго:</p>

<p class="MsoNormal" id="n1540"><span style="color:red" id="n1541">Вторый лик: </span>Магдали́на
Мари́я притече́ ко гро́бу, / и Христа́ ви́девши, /
я́ко вертогра́даря вопроша́ше.</p>

<p class="MsoNormal" id="n1542"><span style="color:red" id="n1543">О,</span> Па́сха ве́лия и
свяще́ннейшая, Христе́! / О му́дросте, и Сло́ве
Бо́жий, и си́ло! / Подава́й нам и́стее Тебе́
причаща́тися, / в невече́рнем дни Ца́рствия Твоего́.</p>

<p class="MsoNormal" id="n1544"><span style="color:red" id="n1545">Таже первый лик: </span>А́нгел
облиста́яй жена́м вопия́ше: / преста́ните от слез,
я́ко Христо́с воскре́се.<span style="color:red" id="n1546"> И тропарь:</span>
О, Па́сха ве́лия и свяще́ннейшая:</p>

<p class="MsoNormal" id="n1547"><span style="color:red" id="n1548">Вторый лик: </span>Христо́с
воскре́се, смерть попра́вый, / и ме́ртвыя воздви́гнувый, /
лю́дие весели́теся.<span style="color:red" id="n1549"> И тропарь:</span> О,
Па́сха ве́лия и свяще́ннейшая:</p>

<p class="MsoNormal" id="n1550"><span style="color:red" id="n1551">Первый лик: </span>Днесь вся́ка
тварь весели́тся и ра́дуется, / я́ко Христо́с
воскре́се, и ад плени́ся.<span style="color:red" id="n1552"> И тропарь:</span> О,
Па́сха ве́лия и свяще́ннейшая:</p>

<p class="MsoNormal" id="n1553"><span style="color:red" id="n1554">Вторый лик: </span>Днесь
Влады́ка плени́ а́да, / воздви́гнувый ю́зники,
я́же от ве́ка имя́ше лю́те одержи́мыя.<span style="color:red" id="n1555"> И тропарь:</span> О, Па́сха ве́лия и
свяще́ннейшая:</p>

<p class="MsoNormal" id="n1556"><span style="color:red" id="n1557">Первый лик: </span>Вели́чит
душа́ моя́ / Триипоста́снаго и Неразде́льнаго
Божества́ держа́ву.</p>

<p class="MsoNormal" id="n1558"><span style="color:red" id="n1559">С</span>огла́сно Де́во,
Тебе́ блажи́м ве́рнии: / ра́дуйся, Две́ре Госпо́дня,
/ ра́дуйся, Гра́де одушевле́нный, / ра́дуйся, Ея́же
ра́ди нам ны́не возсия́ свет, / из Тебе́ Рожде́ннаго
из ме́ртвых Воскресе́ния.</p>

<p class="MsoNormal" id="n1560"><span style="color:red" id="n1561">Вторый лик:</span> Ра́дуйся,
Де́во, ра́дуйся, / ра́дуйся, Благослове́нная, /
ра́дуйся, Препросла́вленная! / Твой бо Сын воскре́се
тридне́вен от гро́ба.</p>

<p class="MsoNormal" id="n1562"><span style="color:red" id="n1563">В</span>есели́ся и
ра́дуйся боже́ственная Две́ре Све́та, / заше́дый бо
Иису́с во гроб возсия́, / просия́в со́лнца светле́е, /
и ве́рныя вся озари́в, / Богора́дованная Влады́чице.</p>

<p class="MsoNormal" id="n1564"><span style="color:red" id="n1565">Таже оба лика, сошедшеся вкупе, поют
припев: </span>Вели́чит душа́ моя́ / Воскре́сшаго
тридне́вно от гро́ба, / Христа́ Жизнодавца.</p>

<p class="MsoNormal" id="n1566"><span style="color:red" id="n1567">И ирмос:</span> Свети́ся,
свети́ся, / но́вый Иерусали́ме, / сла́ва бо Госпо́дня
/ на тебе́ возсия́. / Лику́й ны́не / и весели́ся,
Сио́не. / Ты же, Чи́стая, красу́йся, Богоро́дице, / о
воста́нии Рождества́ Твоего́.</p>

<p class="MsoNormal" id="n1568"><span style="color:red" id="n1569">И тропарь: </span>Христо́с
воскре́се: <span style="color:red" id="n1570">трижды. И ектениа.</span></p>

<h3 id="n1571">Ексапостиларий. Самогласен:</h3>

<p class="MsoNormal" id="n1572"><span style="color:red" id="n1573">П</span>ло́тию усну́в, /
я́ко мертв, / Царю́ и Го́споди, / тридне́вен воскре́сл
еси́, / Ада́ма воздви́г от тли, / и упраздни́в смерть, / Па́сха
нетле́ния, / ми́ра спасе́ние. <span style="color:red" id="n1574">[Трижды.]</span></p>

<h3 id="n1575">На хвалитех, Всякое дыхание:<br id="n1576">
Поставим стихи 4, и поем стихиры воскресны, глас 2:</h3>

<p class="MsoNormal" id="n1577"><b id="n1578"><span style="color:red" id="n1579">Х</span>вали́те Его́ на
си́лах Его́, / хвали́те Его́ по мно́жеству
вели́чествия Его́.</b></p>

<p class="MsoNormal" id="n1580"><span style="color:red" id="n1581">В</span>ся́кое дыха́ние и
вся тварь / Тя сла́вит, Го́споди, / я́ко Кресто́м смерть
упраздни́л еси́, / да пока́жеши лю́дем, е́же из
ме́ртвых Твое́ Воскресе́ние, / я́ко Еди́н
Человеколю́бец.</p>

<p class="MsoNormal" id="n1582"><b id="n1583"><span style="color:red" id="n1584">Х</span>вали́те Его́ во
гла́се тру́бнем, / хвалите Его́ во псалти́ри и
гу́слех.</b></p>

<p class="MsoNormal" id="n1585"><span style="color:red" id="n1586">Д</span>а реку́т иуде́е, /
ка́ко во́ини погуби́ша стрегу́щии Царя́? / Почто́
бо ка́мень не сохрани́ Ка́мене жи́зни? / Или́
Погребе́ннаго да дадя́т, / или́ Воскре́сшему да
покло́нятся, / глаго́люще с на́ми: / сла́ва мно́жеству
щедро́т Твои́х, Спа́се наш, сла́ва Тебе́.</p>

<p class="MsoNormal" id="n1587"><b id="n1588"><span style="color:red" id="n1589">Х</span>вали́те Его́ в
тимпа́не и ли́це, / хвали́те Его́ во стру́нах и
орга́не.</b></p>

<p class="MsoNormal" id="n1590"><span style="color:red" id="n1591">Р</span>а́дуйтеся лю́дие и
весели́теся, / А́нгел седя́й на ка́мени гро́бнем, /
той нам благовести́, рек: / Христо́с воскре́се из ме́ртвых,
Спас мíра, / и испо́лни вся́ческая благоуха́ния, /
ра́дуйтеся лю́дие и весели́теся.</p>

<p class="MsoNormal" id="n1592"><b id="n1593"><span style="color:red" id="n1594">Х</span>вали́те Его́ в
кимва́лех доброгла́сных, хвали́те Его́ в кимва́лех
восклица́ния, / вся́кое дыха́ние да хва́лит Го́спода.</b></p>

<p class="MsoNormal" id="n1595"><span style="color:red" id="n1596">А́</span>нгел у́бо
е́же ра́дуйся, / пре́жде Твоего́ зача́тия,
Го́споди, Благода́тней принесе́, / А́нгел же ка́мень
сла́внаго Твоего́ гро́ба / в Твое́ Воскресе́ние
отвали́. / Ов у́бо в печа́ли ме́сто, / весе́лия
о́бразы возвеща́я, / сей же в сме́рти ме́сто, /
Влады́ку Жизнода́вца пропове́дуя нам, / те́мже вопие́м
Ти: / Благоде́телю всех, Го́споди, сла́ва Тебе́.</p>

<h3 id="n1597">И стихиры Пасхи с припевы их, глас 5.</h3>

<p class="MsoNormal" id="n1598"><span style="color:red" id="n1599">Стих:</span> <b id="n1600">Да воскре́снет
Бог, / и расточа́тся врази́ Его́.</b></p>

<p class="MsoNormal" id="n1601"><span style="color:red" id="n1602">П</span>а́сха / свяще́нная
нам днесь показа́ся; / Па́сха но́ва свята́я; / Па́сха
та́инственная; / Па́сха всечестна́я. / Па́сха Христо́с
Изба́витель; / Па́сха непоро́чная; / Па́сха вели́кая;
/ Па́сха ве́рных. / Па́сха две́ри ра́йския нам
отверза́ющая. / Па́сха всех освяща́ющая ве́рных.</p>

<p class="MsoNormal" id="n1603"><span style="color:red" id="n1604">Стих:</span> <b id="n1605">Я́ко
исчеза́ет дым, / да исче́знут.</b></p>

<p class="MsoNormal" id="n1606"><span style="color:red" id="n1607">П</span>рииди́те / от
виде́ния жены́ благове́стницы, / и Сио́ну рцы́те: /
приими́ / от нас ра́дости благове́щения, Воскресе́ния
Христо́ва: / красу́йся, лику́й / и ра́дуйся,
Иерусали́ме, / Царя́ Христа́ узре́в из гро́ба, /
я́ко жениха́ происходя́ща.</p>

<p class="MsoNormal" id="n1608"><span style="color:red" id="n1609">Стих:</span> <b id="n1610">Та́ко да
поги́бнут гре́шницы от Лица́ Бо́жия, / а пра́ведницы
да возвеселя́тся.</b></p>

<p class="MsoNormal" id="n1611"><span style="color:red" id="n1612">М</span>ироно́сицы жены́,
/ у́тру глубоку́, / предста́вша гро́бу Живода́вца, /
обрето́ша А́нгела / на ка́мени седя́ща, / и той
провеща́в им, / си́це глаго́лаше: / что и́щете Жива́го
с ме́ртвыми; / что пла́чете Нетле́ннаго во тли? / Ше́дше,
пропове́дите ученико́м Его́.</p>

<p class="MsoNormal" id="n1613"><span style="color:red" id="n1614">Стих:</span> <b id="n1615">Сей день,
его́же сотвори Госпо́дь, / возра́дуемся и возвесели́мся в
онь.</b></p>

<p class="MsoNormal" id="n1616"><span style="color:red" id="n1617">П</span>а́сха кра́сная, /
Па́сха, Госпо́дня Па́сха! / Па́сха всечестна́я / нам
возсия́. Па́сха, / ра́достию друг дру́га обы́мем. / О
Па́сха! / Избавле́ние ско́рби, / и́бо из гро́ба днесь,
/ я́ко от черто́га / возсия́в Христо́с, / жены́
ра́дости испо́лни, глаго́ля: / пропове́дите
апо́столом.</p>

<p class="MsoNormal" id="n1618"><span style="color:red" id="n1619">Слава, и ныне, глас 5: </span>Воскресе́ния
день, / и просвети́мся торжество́м, / и друг дру́га
обы́мем. / Рцем бра́тие, / и ненави́дящим нас, / прости́м
вся Воскресе́нием, / и та́ко возопии́м: / Христо́с
воскре́се из ме́ртвых, / сме́ртию смерть попра́в, / и
су́щим во гробе́х живо́т дарова́в.</p>

<h3 id="n1620">Таже настоящий тропарь,<br id="n1621">
во глас 5, трижды:</h3>

<p class="MsoNormal" id="n1622"><span style="color:red" id="n1623">Х</span>ристо́с воскре́се
из ме́ртвых, / сме́ртию смерть попра́в / и су́щим во
гробе́х живо́т дарова́в.</p>

<p class="MsoNormal" id="n1624"><span style="color:red" id="n1625">И ектении, и отпуст. И час 1-й. Сице
же бывает служба Утрени во всю седмицу Светлую. Творим же и литию вне обители.</span></p>

<p class="MsoNormal" id="n1626"><span style="color:red" id="n1627">Подобает ведати, я́ко творим
исхождение днесь вне монастыря, предносяще хоругви. В руках же держаще святое
Евангелие, честный Крест, и иконы Воскресе́ния Христо́ва, Пречистыя
Богоро́дицы. Поем канон Пасхи с Богородичны, на 8. И Катавасия, ирмос
тойже. По 6-й песни, последи Евангелиа глаголем:</span> Воскресе́ние Христо́во
ви́девше: <span style="color:red" id="n1628">трижды. Таже, стихира:</span> Воскрес
Иису́с от гро́ба: <span style="color:red" id="n1629">трижды. Таже, 7-я, 8-я и
9-я песни. И прочее молебна.</span></p>

<h2 style="margin-left:0in;text-indent:0in" id="n1630"><a name="_НА_ЛИТУРГИИ" id="n1631"></a><span style="text-transform:none" id="n1632">НА ЛИТУРГИИ</span></h2>

<p class="MsoNormal" id="n1633"><span style="color:red" id="n1634">Антифоны Пасхи непременно, якоже
указася в <u id="n1635"><a href="#_ПОСЛЕДОВАНИЕ_ЛИТУРГИИ,_БЫВАЕТ" id="n1636"><span style="color:red" id="n1637">Неделю
Пасхи</span></a></u>.</span></p>

<p class="MsoNormal" id="n1638"><span style="color:red" id="n1639">Прокимен Апостола, глас 8:</span> Во
всю зе́млю изы́де веща́ние их, / и в концы́ вселе́нныя
глаго́лы их. <span style="color:red" id="n1640">Стих:</span> Небеса́ пове́дают
сла́ву Бо́жию, творе́ние же руку́ Его́ возвеща́ет
твердь.</p>

<h3 id="n1641">Апостол в Деяниих, зачало 2.<br id="n1642">
[Деян. 1, 12 – 17, 21 – 26.]</h3>

<p class="MsoNormal" id="n1643"><span style="color:red" id="n1644">В</span>о дни о́ны, возврати́шася
апо́столи во Иерусали́м от горы́ нарица́емыя Елео́н, я́же
есть близ Иерусали́ма, суббо́ты иму́щия путь. И егда́ внидо́ша,
взыдо́ша на го́рницу, иде́же бя́ху пребыва́юще, Петр
же и Иа́ков, и Иоа́нн, и Андре́й, Фили́пп и Фома́,
Варфоломе́й и Матфе́й, Иа́ков Алфе́ов и Си́мон Зило́т,
и Иу́да Иа́ковль. Си́и вси бя́ху терпя́ще единоду́шно
в моли́тве и моле́нии, с жена́ми и Мари́ею Ма́терию
Иису́совою, и с бра́тиею Его́. И во дни ты́я воста́в
Петр посреде́ учени́к, рече́, бе же име́н наро́да вку́пе
я́ко сто и два́десять: му́жие бра́тие, подоба́ше
сконча́тися Писа́нию сему́, е́же предрече́ Дух Святы́й
усты́ Дави́довыми о Иу́де, бы́вшем вожди́ е́мшим Иису́са,
я́ко причте́н бе с на́ми и прия́л бя́ше жре́бий
слу́жбы сея́. Подоба́ет у́бо от сходи́вшихся с на́ми
муже́й во вся́ко ле́то, в не́же вни́де и изы́де в
нас Госпо́дь Иису́с, наче́н от креще́ния Иоа́ннова да́же
до дне, во́ньже вознесе́ся (на не́бо) от нас, свиде́телю
воскресе́ния Его́ бы́ти с на́ми еди́ному от сих. И
поста́виша два, Ио́сифа нарица́емаго Варса́ву, и́же
нарече́н бысть Иу́ст, и Матфи́а. И помоли́вшеся ре́ша:
Ты, Го́споди, Сердцеве́дче всех, покажи́, его́же избра́л
еси́ от сею́ двою́ еди́наго, прия́ти жре́бий
служе́ния сего́ и апо́стольства, из него́же испаде́ Иу́да,
ити́ в ме́сто свое́. И да́ша жре́бия и́ма, и паде́
жре́бий на Матфи́а, и причте́н бысть ко единона́десяти апо́столом.</p>

<p class="MsoNormal" id="n1645"><span style="color:red" id="n1646">Аллилуиа, глас 1:</span> Испове́дят
небеса́ чудеса́ Твоя́, Го́споди. <span style="color:red" id="n1647">Стих:</span>
Бог прославля́емь в сове́те святы́х.</p>

<h3 id="n1648">Евангелие от Иоанна, зачало 2.<br id="n1649">
[Ин. 1, 18 – 28.]</h3>

<p class="MsoNormal" id="n1650"><span style="color:red" id="n1651">Б</span>о́га никто́же ви́де
нигде́же: Единоро́дный Сын, сый в ло́не О́тчи, Той испове́да.
И сие́ есть свиде́тельство Иоа́нново, егда́ посла́ша
жи́дове от Иерусали́ма иере́ев и леви́тов, да вопро́сят
его́: ты кто еси́? И испове́да и не отве́ржеся: и испове́да,
я́ко несмь аз Христо́с. И вопроси́ша его́: что у́бо?
Илиа́ ли еси́ ты? И глаго́ла: несмь. Проро́к ли еси́?
И отвеща́: ни. Ре́ша же ему́: кто еси́? Да отве́т да́мы
посла́вшим ны. Что глаго́леши о тебе́ само́м? Рече́:
аз глас вопию́щаго в пусты́ни, испра́вите путь Госпо́день,
я́коже рече́ Иса́иа проро́к. И по́сланнии бе́ху
от фарисе́й. И вопроси́ша его́ и ре́ша ему́: что у́бо
креща́еши, а́ще ты не́си Христо́с, ни Илиа́, ни проро́к?
Отвеща́ им Иоа́нн, глаго́ля: аз креща́ю водо́ю,
посреде́ же вас стои́т, Его́же вы не ве́сте. Той есть Гряды́й
по мне, И́же предо мно́ю бысть, Ему́же несмь аз досто́ин,
да отрешу́ реме́нь сапогу́ Его́. Сия́ в Вифава́ре
бы́ша об он пол Иорда́на, иде́же бе Иоа́нн крестя́.</p>

<h3 id="n1652">Причастный:</h3>

<p class="MsoNormal" id="n1653"><span style="color:red" id="n1654">Т</span>е́ло Христо́во
приими́те, / исто́чника безсме́ртнаго вкуси́те. / <span style="color:red" id="n1655">А</span>ллилу́иа. <span style="color:red" id="n1656">трижды.</span></p>

<p class="MsoNormal" id="n1657"><span style="color:red" id="n1658">На трапезе бывает утешение великое
братии.</span></p>

<p class="MsoNormal" id="n1659"><u id="n1660"><span style="color:red" id="n1661"><a href="#_ОГЛАВЛЕНИЕ" id="n1662">В
оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;" id="n1663"><br clear="all" style="page-break-before:always" id="n1664">
</span>

<div class="WordSection4" id="n1665">

<h1 id="n1666"><a name="_Ref182459876" id="n1667"></a><a name="_НЕДЕЛЯ_АНТИПАСХИ" id="n1668"></a><span style="text-transform:none" id="n1669">НЕДЕЛЯ АНТИПАСХИ</span></h1>

<p class="MsoNormal" id="n1670"><span style="color:red" id="n1671">Еже есть осязание святаго славнаго
апостола Фомы. Ведати подобает, яко в сей святой второй Недели Антипасхи не
поются воскресная, но вся праздника.</span></p>

<h2 style="margin-left:0in;text-indent:0in" id="n1672"><span style="text-transform:none" id="n1673">В
СУББОТУ ВЕЧЕРА</span></h2>

<p class="MsoNormal" id="n1674"><span style="color:red" id="n1675">Клеплет параекклисиарх, и собравшеся
в притвор, благословившу иерею, глаголем: </span>Христо́с воскре́се: <span style="color:red" id="n1676">трижды. И обычный 9-й час трипсалмный, якоже на всяк день.</span></p>

<h3 id="n1677">И глаголем тропарь воскресный, глас 8.</h3>

<p class="MsoNormal" id="n1678"><span style="color:red" id="n1679">С</span> высоты́ снизше́л еси́,
Благоутро́бне, / погребе́ние прия́л еси́ тридне́вное,
/ да нас свободи́ши страсте́й, / Животе́ и Воскресе́ние на́ше,
Го́споди, сла́ва Тебе́!</p>

<h4 id="n1680">И кондак, глас тойже:</h4>

<p class="MsoNormal" id="n1681"><span style="color:red" id="n1682">А́</span>ще и во гроб
снизше́л еси́, Безсме́ртне, / но а́дову разруши́л
еси́ си́лу, / и воскре́сл еси́, я́ко победитель,
Христе́ Бо́же, / жена́м мироно́сицам веща́вый:
ра́дуйтеся, / и Твои́м апо́столом мир да́руяй, /
па́дшим подая́й воскресе́ние.</p>

<h2 style="margin-left:0in;text-indent:0in" id="n1683"><a name="_НА_МАЛЕЙ_ВЕЧЕРНИ" id="n1684"></a><span style="text-transform:none" id="n1685">НА МАЛЕЙ ВЕЧЕРНИ</span></h2>

<p class="MsoNormal" id="n1686"><span style="color:red" id="n1687">Благословившу иерею, глаголем: </span>Христо́с
воскре́се: <span style="color:red" id="n1688">трижды. Таже псалом:</span> Благослови́
душе моя́ Го́спода:</p>

<h3 id="n1689">На Господи воззвах: стихиры на 4. Глас 1.<br id="n1690">
Подобен: <span style="color:windowtext" id="n1691">Небе́сных чино́в:</span></h3>

<p class="MsoNormal" id="n1692"><span style="color:red" id="n1693">Т</span>ерпи́т Христо́с
человеколю́бно и осяза́ния, / я́коже и Крест пре́жде сего́,
/ и непра́ведное убие́ние, / из гро́ба тридне́вно воскресы́й,
/ печа́ти не разруши́, / и две́рем заключе́нным, / ученико́м
предста́в я́ко всеси́лен. <span style="color:red" id="n1694">[Дважды.]</span></p>

<p class="MsoNormal" id="n1695"><span style="color:red" id="n1696">Ф</span>омино́ неве́рствие,
/ мироспаси́тельное Богочелове́ка Сло́ва, / е́же из а́дских
преиспо́дних воста́ние уверя́ет, / я́звы рук и ног де́рзостнее
осяза́вшее / ко увере́нию мирско́му, / десни́цею любопы́тною.</p>

<p class="MsoNormal" id="n1697"><span style="color:red" id="n1698">С</span>обра́нным стра́хом,
и́же от стра́сти Твоея́, апо́столом, Сло́ве, / и две́рем
заключе́нным / внеза́пу совше́л еси́ посреде́ их, мир
да́руя, / и Фоме́ протяза́я осяза́ти / честны́я ребр
Твои́х я́звы.</p>

<p class="MsoNormal" id="n1699"><span style="color:red" id="n1700">Слава, и ныне, глас 2:</span> По
воста́нии Твое́м, Го́споди, / собра́нным ученико́м
Твои́м и две́рем заключе́нным, / посреде́ стал еси́,
мир подая́ им. / Уве́рився же и Фома́, виде́нием руку́
и ребр Твои́х, / Го́спода и Бо́га Тя испове́да, / спаса́ющаго
упова́ющия на Тя, Человеколю́бче.</p>

<p class="MsoNormal" id="n1701"><span style="color:red" id="n1702">С</span>ве́те ти́хий: <span style="color:red" id="n1703">Прокимен:</span> Госпо́дь воцари́ся:</p>

<h3 id="n1704">На стиховне стихиры, глас 2.<br id="n1705">
Подобен: <span style="color:windowtext" id="n1706">До́ме Евфра́фов:</span></h3>

<p class="MsoNormal" id="n1707"><span style="color:red" id="n1708">У</span>стна́ми чи́стыми /
по́йте со а́нгелы челове́цы / Воскре́сшаго тридне́вно
из гро́ба, / и мир совоздви́гшаго.</p>

<p class="MsoNormal" id="n1709"><span style="color:red" id="n1710">Стих: </span><b id="n1711">Похвали́
Иерусали́ме Го́спода, хвали́ Бо́га твоего́ Сио́не.</b></p>

<p class="MsoNormal" id="n1712"><span style="color:red" id="n1713">Я</span>ви́лся еси́ свяще́нным
Твои́м, Спа́се, апо́столом, / две́рем заключе́нным, /
те́ми обновля́я нам / Боже́ственный Твой Дух.</p>

<p class="MsoNormal" id="n1714"><span style="color:red" id="n1715">Стих:</span> <b id="n1716">Я́ко укрепи́
вереи́ врат твои́х, и благослови́ сы́ны твоя́ в тебе́.</b></p>

<p class="MsoNormal" id="n1717"><span style="color:red" id="n1718">Н</span>ы́не Тя, Всецарю́,
/ ви́девше не очи́ма, / но серде́чною любо́вию, / Бо́га
ве́ровавше, / в пе́ниих велича́ем.</p>

<h4 id="n1719">Слава, и ныне, глас и подобен тойжде:</h4>

<p class="MsoNormal" id="n1720"><span style="color:red" id="n1721">Д</span>ае́ши, о Изба́вителю,
/ мир лю́дем Твои́м, / и долго́в разреше́ние, / моли́твами
Всечи́стыя / и еди́ныя Богома́тере.</p>

<p class="MsoNormal" id="n1722"><span style="color:red" id="n1723">Таже:</span> Ны́не отпуща́еши:
<span style="color:red" id="n1724">Трисвятое. По</span> О́тче наш:</p>

<h3 id="n1725">Тропарь, глас 7:</h3>

<p class="MsoNormal" id="n1726"><span style="color:red" id="n1727">З</span>апеча́тану гро́бу,
/ Живо́т от гро́ба возсия́л еси́, Христе́ Бо́же,
/ и две́рем заключе́нным, / ученико́м предста́л еси́,
/ всех Воскресе́ние, / дух пра́вый те́ми обновля́я нам, /
по вели́цей Твое́й ми́лости.</p>

<p class="MsoNormal" id="n1728"><span style="color:red" id="n1729">Подобает ведати: Аще ли где несть
бдения в Неделю: в субботу вечера на Повечерии по Трисвятом кондак Триоди
праздника:</span> Сла́ва, и ны́не: <span style="color:red" id="n1730">Пасхи:</span>
А́ще и во гроб: <span style="color:red" id="n1731">Сице же глаголем и до отдания
Пасхи.</span></p>

<h2 style="margin-left:0in;text-indent:0in" id="n1732"><a name="_НА_ВЕЛИЦЕЙ_ВЕЧЕРНИ" id="n1733"></a><span style="text-transform:none" id="n1734">НА ВЕЛИЦЕЙ ВЕЧЕРНИ</span></h2>

<p class="MsoNormal" id="n1735"><span style="color:red" id="n1736">Повнегда благословити иерею, </span>Христо́с
воскре́се: <span style="color:red" id="n1737">трижды. И абие поем предначинательный
псалом: </span>Благослови́ душе́ моя́ Го́спода: <span style="color:red" id="n1738">с пением, якоже есть обычай: И по исполнении сего,
стихословим: </span>Блаже́н муж: <span style="color:red" id="n1739">Кафисму 1-ю всю.</span>
Го́споди воззва́х: <span style="color:red" id="n1740">поем во глас 1, поставим
стихов, 10. И поем стихиры самогласны, новыя Недели.</span></p>

<h3 id="n1741">Глас 1. Иоанна монаха:</h3>

<p class="MsoNormal" id="n1742"><span style="color:red" id="n1743">Д</span>ве́рем заключе́нным,
/ ученико́м собра́нным, / вшел еси́ внеза́пу всеси́льне
Иису́се, Бо́же наш, / и став посреде́ их / мир дав, испо́лнил
еси́ Свята́го Ду́ха, / жда́ти же повеле́л еси́, /
и ника́коже разлуча́тися от Иерусали́ма, / до́ндеже облеку́тся
е́же с высоты́ си́лою. / Те́мже вопие́м Ти: / просвеще́ние
и воскресе́ние и ми́ре наш, сла́ва Тебе́. <span style="color:red" id="n1744">[Дважды.]</span></p>

<p class="MsoNormal" id="n1745"><span style="color:red" id="n1746">П</span>о днех осми́х воста́ния
Твоего́, Го́споди, / яви́лся еси́ ученико́м Твои́м
/ на ме́сте, иде́же бя́ху со́брани, / и возгласи́в им:
мир вам, / неве́рующему ученику́ ру́це показа́л еси́,
/ и пречи́стое ребро́. / Он же ве́ровав вопия́ше Тебе́:
/ Госпо́дь мой и Бог мой, сла́ва Тебе́. <span style="color:red" id="n1747">[Дважды.]</span></p>

<p class="MsoNormal" id="n1748"><span style="color:red" id="n1749">Ф</span>ома́, глаго́лемый
Близне́ц, не бе с ни́ми, / егда́ вшел еси́, Христе́,
заключе́нным две́рем, / те́мже и не ве́роваше рече́нным
ему́, / от неве́рия в ве́ру известву́я. / Не несподо́бил
же еси́, Бла́же, / показа́ти ему́ пречи́стое ребро́
Твое́, / и руку́ и ногу́ я́звы. / Он же осяза́в и ви́дев,
/ испове́да Тебе́ бы́ти Бо́га не на́га, / и Челове́ка
не про́ста, и вопия́ше: / Госпо́дь мой и Бог мой, сла́ва
Тебе́. <span style="color:red" id="n1750">[Дважды.]</span></p>

<p class="MsoNormal" id="n1751"><span style="color:red" id="n1752">У</span>ченико́м сомня́щимся,
/ во осмы́й день предста́ Спас, иде́же бя́ху со́брани,
/ и мир дав, Фоме́ возопи́: / прииди́, апо́столе, / осяжи́
дла́ни, в ни́хже гво́здия вонзо́ша. / О до́брое неве́рие
Фомино́, / ве́рных сердца́ в позна́ние приведе́, / и
со стра́хом возопи́: / Госпо́дь мой и Бог мой, сла́ва Тебе́.
<span style="color:red" id="n1753">[Дважды.]</span></p>

<h4 id="n1754">Глас 2:</h4>

<p class="MsoNormal" id="n1755"><span style="color:red" id="n1756">П</span>о воста́нии Твое́м,
Го́споди, / собра́нным ученико́м Твои́м и две́рем
заключе́нным, / посреде стал еси́, мир подая́ им. / Ве́ровав
же и Фома́ зре́нием руку́ и ребр Твои́х, / Го́спода и
Бо́га Тя испове́да, / спаса́ющаго упова́ющия на Тя,
Человеколю́бче. <span style="color:red" id="n1757">[Единожды.]</span></p>

<p class="MsoNormal" id="n1758"><span style="color:red" id="n1759">Д</span>ве́рем заключе́нным,
/ предста́в Иису́с ученико́м, / безстра́шие и мир дая́ше,
/ та́же глаго́лет Фоме́: / почто́ Мне не ве́руеши, я́ко
воскресо́х из ме́ртвых? / Принеси́ се́мо ру́ку твою́,
/ и вложи́ в ре́бра Моя́, и виждь. / Тебе́ бо неве́рующу,
/ вси навыко́ша стра́сти и воскресе́ние Мое́ зва́ти с
тобо́ю: / Госпо́дь мой и Бог мой, сла́ва Тебе́. <span style="color:red" id="n1760">[Единожды.]</span></p>

<h4 id="n1761">Слава, и ныне, глас 6.<br id="n1762">
Иоанна монаха:</h4>

<p class="MsoNormal" id="n1763"><span style="color:red" id="n1764">Д</span>ве́рем заключе́нным,
/ прише́л еси́, Христе́, ко ученико́м, / тогда́ Фома́
смотри́тельно не обре́теся с ни́ми. / Глаго́лаше бо: не иму́
ве́ры, / а́ще не уви́жду и аз Влады́ки. / Уви́жду
ребро́, отону́дуже изы́де кровь, вода́, креще́ние. /
Уви́жду я́зву, от нея́же исцеле́ вели́кий струп челове́ческий.
/ Уви́жду, ка́ко не бе, я́коже дух, но плоть и ко́сти. /
Смерть попра́вый и Фому́ уве́ривый, / Го́споди, сла́ва
Тебе́.</p>

<p class="MsoNormal" id="n1765"><span style="color:red" id="n1766">Вход. </span>Све́те ти́хий:
<span style="color:red" id="n1767">Прокимен дне:</span> Госпо́дь воцари́ся:</p>

<h3 id="n1768">На литии стихиры. Глас 4:</h3>

<p class="MsoNormal" id="n1769"><span style="color:red" id="n1770">Г</span>о́споди, нестерпи́мым
Твоего́ Божества́ блиста́нием, / две́рем прише́л еси́
заключе́нным су́щим, / и став посреде́ ученико́в. / Ребро́
обнажи́л еси́, / и язв Твое́ю руку́ и ногу́ стру́пы
явля́я, / печа́ль же и скорбь разреша́я, / я́ве возгласи́л
еси́: / и́мже о́бразом во Мне ви́дите, о дру́зи, пло́ти
прия́тие, / не ду́ха ношу́ естество́. / Сомня́щемуся
же ученику́, / повелева́л еси́ осяза́ти тре́петно,
рек: / испыта́в вся, гряди́, про́чее не сумни́ся. / Он же
ощуща́я руко́ю Твое́ сугу́бое существо́, / со стра́хом
вопия́ше ве́рно, ве́рою влеко́мь: / Госпо́дь мой и Бог
мой, сла́ва Тебе́.</p>

<p class="MsoNormal" id="n1771"><span style="color:red" id="n1772">Глас 8:</span> Прикосни́ся Фомо́
ребру́ руко́ю, глаго́лет Христо́с, / и о́бразы гвозде́й
прииди́ осяжи́, / ве́рою испыта́й и бу́ди Ми ве́рен,
/ и не бу́ди неве́рен. / Фома́ же пе́рстом я́ко
прикосну́ся Влады́це, вельми́ возопи́: / Ты Бог мой и Госпо́дь,
Благоутро́бне, сла́ва Тебе́.</p>

<h4 id="n1773">Слава, и ныне, глас 8. Анатолиа:</h4>

<p class="MsoNormal" id="n1774"><span style="color:red" id="n1775">Д</span>ве́рем заключе́нным,
/ ученико́м собра́нным, / предста́ Спас, иде́же бя́ху
со́брани, / и став посреде́ их, глаго́лет Фоме́: / прииди́
осяжи́ и виждь о́бразы гвозде́й, / простри́ ру́ку твою́
и косни́ся ребру́ Моему́, / и не бу́ди неве́рен, но ве́рою
пропове́ждь, / е́же из ме́ртвых Мое́ Воскресе́ние.</p>

<h3 id="n1776">На стиховне стихиры самогласны, глас 4:</h3>

<p class="MsoNormal" id="n1777"><span style="color:red" id="n1778">О</span> пресла́внаго чудесе́!
/ Неве́рие ве́ру изве́стную роди́. / Рек бо Фома́: а́ще
не ви́жду, не иму́ ве́ры. / Осяза́в же ре́бра, богосло́вит
воплоти́вшагося, / Того́жде Сы́на Бо́жия позна́, / я́ко
пострада́вша пло́тию, / пропове́да воскре́сшаго Бо́га,
/ и возопи́ све́тлым гла́сом: / Госпо́дь мой и Бог мой, сла́ва
Тебе́.</p>

<p class="MsoNormal" id="n1779"><span style="color:red" id="n1780">Стих: </span><b id="n1781">Похвали́,
Иерусали́ме, Го́спода, хвали́ Бо́га твоего́, Сио́не.</b></p>

<p class="MsoNormal" id="n1782"><span style="color:red" id="n1783">О</span> пресла́внаго чудесе́!
/ Огню́ се́но косну́вшееся спасе́ся / вложи́в бо Фома́
во о́гненная ре́бра ру́ку / Иису́са Христа́ Бо́га,
/ не опали́ся осяза́нием. / Души́ бо злове́рство преложи́
на благове́рие, / те́пле возопи́ от глубины́ душе́вныя:
/ Влады́ка, Ты еси́ и Бог мой, / из ме́ртвых Воскресы́й,
сла́ва Тебе́.</p>

<p class="MsoNormal" id="n1784"><span style="color:red" id="n1785">Стих:</span> <b id="n1786">Я́ко укрепи́
вереи́ врат твои́х, и благослови́ сы́ны твоя́ в тебе́.</b></p>

<p class="MsoNormal" id="n1787"><span style="color:red" id="n1788">О</span> пресла́внаго чудесе́!
/ Иоа́нн на пе́рси Сло́ва возлеже́, / Фома́ же ре́бра
осяза́ти сподо́бися, / но ов у́бо отону́ду стра́шно /
богосло́вия глубо́кое извлече́ смотре́ние, / ов же сподо́бися
тайнонаучи́ти нас. / Представля́ет бо показа́ния я́сно /
воста́ния Его́, вопия́: / Госпо́дь мой и Бог мой, сла́ва
Тебе́.</p>

<p class="MsoNormal" id="n1789"><span style="color:red" id="n1790">Слава и ныне, глас 5:</span> Человеколю́бче,
ве́лие и безприкла́дное мно́жество щедро́т Твои́х, / я́ко
долготерпе́л еси́, от иуде́й зауша́емь, / от апо́стола
осяза́емь, / и от отмета́ющихся Тебе́ многоиспыту́емь, / ка́ко
воплоти́лся еси́? / Ка́ко распя́лся еси́, Безгре́шне?
/ Но вразуми́ ны, я́ко Фому́, вопи́ти Тебе́: / Госпо́дь
мой и Бог мой, сла́ва Тебе́.</p>

<p class="MsoNormal" id="n1791"><span style="color:red" id="n1792">Таже:</span> Ны́не отпуща́еши:
<span style="color:red" id="n1793">Трисвятое. И по </span>О́тче наш:</p>

<h3 id="n1794">Тропарь праздника, глас 7, трижды:</h3>

<p class="MsoNormal" id="n1795"><span style="color:red" id="n1796">З</span>апеча́тану гро́бу,
/ Живо́т от гро́ба возсия́л еси́, Христе́ Бо́же,
/ и две́рем заключе́нным, / ученико́м предста́л еси́,
/ всех Воскресе́ние, / дух пра́вый те́ми обновля́я нам, /
по вели́цей Твое́й ми́лости.</p>

<p class="MsoNormal" id="n1797"><span style="color:red" id="n1798">И благословение хлебов. И чтение
Деяний святых апостол. Чтутся же Деяния от начала: или беседы Златоустаго от
начала.</span></p>

<p class="MsoNormal" id="n1799"><span style="color:red" id="n1800">[Аще несть бдения, по </span>Ны́не
отпуща́еши: <span style="color:red" id="n1801">и по </span>О́тче наш: <span style="color:red" id="n1802">Тропарь:</span> Запеча́тану гро́бу: <span style="color:red" id="n1803">И отпуст. Во утрии же поем Полунощницу воскресную, на нейже
поем канон Троичный, Октоиха 1-го гласа, певаемый по Полунощнице. По каноне же </span>Досто́йно
есть: <span style="color:red" id="n1804">Троичное. И прочее. Трисвятое. По</span> О́тче
наш: <span style="color:red" id="n1805">Тропарь: </span>Запеча́тану гро́бу: <span style="color:red" id="n1806">Г</span>о́споди поми́луй. <span style="color:red" id="n1807">40.
</span>Сла́ва и ны́не: <span style="color:red" id="n1808">Ч</span>естне́йшую
херувим: <span style="color:red" id="n1809">Стих:</span> Бо́же уще́дри ны: <span style="color:red" id="n1810">И молитва: </span>Всемогу́щая и животворя́щая: <span style="color:red" id="n1811">И отпуст.]</span></p>

<h2 style="margin-left:0in;text-indent:0in" id="n1812"><a name="_НА_УТРЕНИ" id="n1813"></a><span style="text-transform:none" id="n1814">НА УТРЕНИ</span></h2>

<p class="MsoNormal" id="n1815"><span style="color:red" id="n1816">По скончании же чтения, глаголем
шестопсалмие. И по исполнении сих ектениа великая. и </span>Бог Госпо́дь: <span style="color:red" id="n1817">поем во глас 7.</span></p>

<h3 id="n1818">Тропарь праздника, глас 7, трижды:</h3>

<p class="MsoNormal" id="n1819"><span style="color:red" id="n1820">З</span>апеча́тану гро́бу,
/ Живо́т от гро́ба возсия́л еси́, Христе́ Бо́же,
/ и две́рем заключе́нным, / ученико́м предста́л еси́,
/ всех Воскресе́ние, / дух пра́вый те́ми обновля́я нам, /
по вели́цей Твое́й ми́лости.</p>

<h3 id="n1821">По 1-м стихословии седален, глас 1.<br id="n1822">
Подобен: <span style="color:windowtext" id="n1823">Ка́мени запеча́тану:</span></h3>

<p class="MsoNormal" id="n1824"><span style="color:red" id="n1825">С</span>тра́ха ра́ди иуде́йска,
сокрове́нным ученико́м, / и в Сио́не собра́нным, / вшел еси́
к ним, Бла́же, / и стал еси́ посреде́ их, две́рем заключе́нным
/ радостотворя́й и показа́л еси́ им ру́це, / и пречи́стых
Твои́х ребр я́звы, / глаго́ля неве́рующему ученику́: /
принеси́ ру́ку твою́ и испыта́й, / я́ко Сам Аз есмь,
тебе́ ра́ди пострада́вый.</p>

<p class="MsoNormal" id="n1826"><span style="color:red" id="n1827">Сла́ва, и ны́не: тойже. И
чтение праздника.</span></p>

<h3 id="n1828">По 2-м стихословии, седален, глас 1.<br id="n1829">
Подобен: <span style="color:windowtext" id="n1830">Гроб Твой Спа́се:</span></h3>

<p class="MsoNormal" id="n1831"><span style="color:red" id="n1832">П</span>редста́л еси́
животе́, / две́рем заключе́нным, Христе́, ученико́м, /
и ре́бра показа́в, и ру́це Твои́, и но́зе Твои́,
/ е́же от гро́ба Твое́ воста́ние предуверя́я, / но
Фома́ не обре́теся, те́мже глаго́лаше: / а́ще не узрю́
Его́, не ве́рую словесе́м ва́шим.</p>

<p class="MsoNormal" id="n1833"><span style="color:red" id="n1834">Сла́ва, и ны́не: тойже. И
чтение праздника.</span></p>

<h3 id="n1835">Величание</h3>

<p class="MsoNormal" id="n1836"><span style="color:red" id="n1837">В</span>елича́ем Тя, живода́вче
Христе́, / нас ра́ди во ад сше́дшаго / и с Собо́ю вся
воскреси́вшаго.</p>

<h3 id="n1838">Псалом избранный</h3>

<p class="MsoNormal" id="n1839"><span style="font-size:8.0pt;color:red" id="n1840">1 лик</span> Госпо́дь
воцари́ся, в ле́поту облече́ся. <span style="font-size:8.0pt;
color:red" id="n1841">2</span> Облече́ся Госпо́дь в си́лу и препоя́сася.
<span style="font-size:8.0pt;color:red" id="n1842">1</span> И́бо утверди́ вселе́нную,
я́же не подви́жится. <span style="font-size:8.0pt;color:red" id="n1843">2</span>
Кто возглаго́лет си́лы Госпо́дни, слы́шаны сотвори́т
вся хвалы́ Его́? <span style="font-size:8.0pt;color:red" id="n1844">1</span> Да
испове́дятся Го́сподеви ми́лости Его́, и чудеса Его́
сыново́м челове́ческим. <span style="font-size:8.0pt;color:red" id="n1845">2</span>
И изве́л еси́ ны от тмы и се́ни сме́ртныя. <span style="font-size:8.0pt;color:red" id="n1846">1</span> Я́ко сокруши́ врата́
ме́дная, и вереи́ желе́зныя сломи́. <span style="font-size:
8.0pt;color:red" id="n1847">2</span> И изба́ви я́ от растле́ний их, и у́зы
их растерза́. <span style="font-size:8.0pt;color:red" id="n1848">1</span> Я́ко
услы́ша убо́гия Госпо́дь. <span style="font-size:8.0pt;
color:red" id="n1849">2</span> И окова́нныя Своя́ не уничижи́. <span style="font-size:8.0pt;color:red" id="n1850">1</span> Воста́ я́ко спя Госпо́дь,
и порази́ враги́ Своя́. <span style="font-size:8.0pt;color:red" id="n1851">2</span>
Я́ко о́чи Госпо́дни на упова́ющия на ми́лость Его́.
<span style="font-size:8.0pt;color:red" id="n1852">1</span> Услы́шати воздыха́ние
окова́нных. <span style="font-size:8.0pt;color:red" id="n1853">2</span> Разреши́ти
сы́ны умерщвле́нных. <span style="font-size:8.0pt;color:red" id="n1854">1</span>
Да воскре́снет Бог, и расточа́тся врази́ Его́, и да бежа́т
от лица́ Его́. <span style="font-size:8.0pt;color:red" id="n1855">2</span> Сей
день, его́же сотвори́ Госпо́дь, возра́дуемся и возвесели́мся
в онь. <span style="font-size:8.0pt;color:red" id="n1856">1</span> Воскресени́, Го́споди
Бо́же мой, да вознесе́тся рука́ Твоя́, не забу́ди убо́гих
Твои́х до конца́. <span style="font-size:8.0pt;color:red" id="n1857">2</span> Го́споди
Бо́же мой, в век испове́мся Тебе́.</p>

<h3 id="n1858">Таже полиелей. И седален, глас 1.<br id="n1859">
Подобен: <span style="color:windowtext" id="n1860">Гроб Твой Спа́се:</span></h3>

<p class="MsoNormal" id="n1861"><span style="color:red" id="n1862">В</span>и́дя Моя́ ре́бра
и я́звы гвозде́й, Фомо́, / что не ве́руеши Моему́
Воскресе́нию? / Госпо́дь глаго́лаше, воскре́с от гро́ба,
/ явля́яся апо́столом неизрече́нно. / Близне́ц же ве́ровав,
вопия́ше Созда́телю: / Бог мой еси́ и Госпо́дь.</p>

<p class="MsoNormal" id="n1863"><span style="color:red" id="n1864">Сла́ва, и ны́не: тойже. И
чтение праздника:</span></p>

<h3 id="n1865">Посем степенна, 1-й антифон 4-го гласа:</h3>

<p class="MsoNormal" id="n1866"><span style="color:red" id="n1867">О</span>т ю́ности моея́ /
мно́зи бо́рют мя стра́сти, / но Сам мя заступи́, / и
спаси́, Спа́се мой.</p>

<p class="MsoNormal" id="n1868"><span style="color:red" id="n1869">Н</span>енави́дящии
Сио́на, / посрами́теся от Го́спода, / я́ко трава́ бо
огне́м / бу́дете изсо́хше.</p>

<p class="MsoNormal" id="n1870"><span style="color:red" id="n1871">Слава:</span> Святы́м
Ду́хом / вся́ка душа́ живи́тся, / и чистото́ю
возвыша́ется, / светле́ется Тро́ическим Еди́нством
священнота́йне.</p>

<p class="MsoNormal" id="n1872"><span style="color:red" id="n1873">И ныне, тойже.</span></p>

<h3 id="n1874">Прокимен, глас 4:</h3>

<p class="MsoNormal" id="n1875"><span style="color:red" id="n1876">П</span>охвали́, Иерусали́ме,
Го́спода, / хвали́ Бо́га твоего́, Сио́не. <span style="color:red" id="n1877">Стих:</span> Я́ко укрепи́ вереи́ врат твои́х.</p>

<p class="MsoNormal" id="n1878"><span style="color:red" id="n1879">Таже другий прокимен: </span>Вся́кое
дыха́ние / да хва́лит Го́спода. <span style="color:red" id="n1880">Стих:</span>
Хвали́те Бо́га во святы́х Его́, хвали́те Его́ в
утверже́нии си́лы Его́.</p>

<h3 id="n1881">Евангелие от Матфеа, зачало 116,<br id="n1882">
утреннее воскресно, 1. [Мф. 28, 16 – 20.]</h3>

<p class="MsoNormal" id="n1883"><span style="color:red" id="n1884">В</span>о вре́мя о́но,
единиина́десять ученицы́ идо́ша в Галиле́ю, в го́ру, а́може
повеле́ им Иису́с. И ви́девше Его́, поклони́шася Ему́,
о́ви же усумне́шася. И присту́пль Иису́с, рече́ им,
глаго́ля: даде́ся Ми вся́ка власть на небеси́ и на земли́.
Ше́дше научи́те вся язы́ки, крестя́ще их во и́мя Отца́
и Сы́на и Свята́го Ду́ха, уча́ще их блюсти́ вся, ели́ка
запове́дах вам. И се, Аз с ва́ми есмь во вся дни, до сконча́ния
ве́ка. Ами́нь.</p>

<h3 id="n1885">Таже глаголем:</h3>

<p class="MsoNormal" id="n1886"><span style="color:red" id="n1887">В</span>оскресе́ние Христо́во
ви́девше, / поклони́мся Свято́му Го́споду Иису́су, / еди́ному
безгре́шному. / Кресту́ Твоему́ покланя́емся, Христе́,
/ и свято́е Воскресе́ние Твое́ пое́м и сла́вим. / Ты бо
еси́ Бог наш, / ра́зве Тебе́ ино́го не зна́ем, / и́мя
Твое́ имену́ем. / Прииди́те, вси ве́рнии, / поклони́мся
Свято́му Христо́ву Воскресе́нию: / се бо прии́де Кресто́м
ра́дость всему́ ми́ру. / Всегда́ благословя́ще Го́спода,
/ пое́м Воскресе́ние Его́: / распя́тие бо претерпе́в,
/ сме́ртию смерть разруши́. <span style="color:red" id="n1888">[Трижды.]</span></p>

<p class="MsoNormal" id="n1889"><span style="color:red" id="n1890">Псалом 50. И целование Евангелиа.</span></p>

<p class="MsoNormal" style="text-autospace:ideograph-numeric" id="n1891"><span style="color:red" id="n1892">Слава:</span> Моли́твами апо́столов, / Ми́лостиве,
очи́сти / мно́жества согреше́ний на́ших.</p>

<p class="MsoNormal" style="text-autospace:ideograph-numeric" id="n1893"><span style="color:red" id="n1894">И ныне:</span> Моли́твами Богоро́дицы, / Ми́лостиве,
очи́сти / мно́жества согреше́ний на́ших.</p>

<p class="MsoNormal" id="n1895"><span style="color:red" id="n1896">Таже, глас 6: </span>Поми́луй мя,
Бо́же, / по вели́цей ми́лости Твое́й / и по мно́жеству
щедро́т Твои́х / очи́сти беззако́ние мое́.</p>

<p class="MsoNormal" id="n1897"><span style="color:red" id="n1898">Посем стихира: </span>Воскре́с Иису́с
от гро́ба, / я́коже прорече́, / даде́ нам живо́т ве́чный
/ и ве́лию ми́лость.</p>

<p class="MsoNormal" id="n1899"><span style="color:red" id="n1900">Таже, </span>Спаси́ Бо́же
лю́ди Твоя́: <span style="color:red" id="n1901">И абие канон праздника, творение
Иоанна монаха. Глас 1. Ирмос по дважды, тропари же на 12. От днесь начинаем
глаголати:</span> Пои́м Го́сподеви: <span style="color:red" id="n1902">во всю
Пятдесятницу.</span></p>

<h3 id="n1903">Песнь 1.</h3>

<p class="MsoNormal" id="n1904"><span style="color:red" id="n1905">Ирмос:</span> Пои́м вси лю́дие,
/ от го́рькия рабо́ты фарао́ни Изра́иля изме́ншему, /
и во глубине́ морсте́й нога́ми немо́крыми наста́вльшему,
/ песнь побе́дную, я́ко просла́вися.</p>

<p class="MsoNormal" id="n1906"><span style="color:red" id="n1907">Д</span>несь весна́ душа́м,
/ зане́ Христо́с от гро́ба я́коже со́лнце возсия́в
тридне́вный, / мра́чную бу́рю отгна́ греха́ на́шего.
/ Того́ воспои́м, я́ко просла́вися.</p>

<p class="MsoNormal" id="n1908"><span style="color:red" id="n1909">Ц</span>ари́ца време́н,
светоно́сному дню, / дней же царю́ я́вственнейши даронося́,
/ кра́сит избра́нныя лю́ди церко́вныя, / непреста́нно
поя́ воскре́сшаго Христа́.</p>

<p class="MsoNormal" id="n1910"><span style="color:red" id="n1911">В</span>рата́ смерти, Христе́,
/ ниже́ гро́бныя печа́ти, ниже́ ключи́ двере́й
Тебе́ проти́вишася, / но воскре́с предста́л еси́ друго́м
Твои́м, Влады́ко, / мир да́руяй, всяк ум преиму́щ.</p>

<p class="MsoNormal" id="n1912"><span style="color:red" id="n1913">Катавасия оба лика вкупе:</span> Воскресе́ния
день, / просвети́мся, лю́дие. / Па́сха, Госпо́дня
Па́сха, / от сме́рти бо к жи́зни, / и от земли́ к небеси́,
/ Христо́с Бог нас преведе́, / побе́дную пою́щия.</p>

<h3 id="n1914">Песнь 3.</h3>

<p class="MsoNormal" id="n1915"><span style="color:red" id="n1916">Ирмос:</span> Утверди́ мене́,
Христе́, / на недви́жимом ка́мени за́поведей Твои́х, /
и просвети́ мя све́том лица́ Твоего́, / несть бо свят па́че
Тебе́, Человеколю́бче.</p>

<p class="MsoNormal" id="n1917"><span style="color:red" id="n1918">Н</span>о́выя вме́сто ве́тхих,
/ вме́сто же тле́нных нетле́нныя, / Кресто́м Твои́м,
Христе́, соверши́в нас, / во обновле́нии жи́зни жи́тельствовати
досто́йно повеле́л еси́.</p>

<p class="MsoNormal" id="n1919"><span style="color:red" id="n1920">В</span>о гро́бе заключе́н
опи́санною пло́тию Твое́ю, / неопи́санный, Христе́,
воскре́сл еси́, / две́рем же заключе́нным, / предста́л
еси́ Твои́м ученико́м, Всеси́льне.</p>

<p class="MsoNormal" id="n1921"><span style="color:red" id="n1922">Я́</span>звы Твоя́, Христе́,
/ я́же во́лею претерпе́л еси́ за нас, / ученико́м Твои́м
сохрани́в, свиде́тельство показа́л еси́ / Твоего́ сла́внаго
Воскресе́ния.</p>

<p class="MsoNormal" id="n1923"><span style="color:red" id="n1924">Катавасия:</span> Прииди́те, пи́во
пие́м но́вое, / не от ка́мене непло́дна чудоде́емое, /
но нетле́ния исто́чник / из гро́ба одожди́вша Христа́,
/ в Не́мже утвержда́емся.</p>

<h3 id="n1925">Ипакои, глас 6:</h3>

<p class="MsoNormal" id="n1926"><span style="color:red" id="n1927">Я́</span>ко посреде́
ученико́в Твои́х прише́л еси́, Спа́се, мир дая́
им, / прииди́ и к нам и спаси́ нас.</p>

<p class="MsoNormal" id="n1928"><span style="color:red" id="n1929">И чтение в Богослове, егоже начало: </span>Обновле́нием
чти́тися:</p>

<h3 id="n1930">Песнь 4.</h3>

<p class="MsoNormal" id="n1931"><span style="color:red" id="n1932">Ирмос:</span> Ве́лия та́йна
Твоего́, Христе́, смотре́ния, / сию́ бо свы́ше прови́дя
богозри́тельно Авваку́м, / изше́л еси́, вопия́ше Тебе́,
/ во спасе́ние люде́й Твои́х, Человеколю́бче.</p>

<p class="MsoNormal" id="n1933"><span style="color:red" id="n1934">Ж</span>е́лчи у́бо вкуси́,
дре́внее вкуше́ние исцеля́я, / ны́не же с со́том ме́да,
просвеще́ние подая́ Христо́с пра́отцу, / и Свое́ сла́дкое
прича́стие.</p>

<p class="MsoNormal" id="n1935"><span style="color:red" id="n1936">Р</span>а́дуешися испыта́емь,
/ те́мже, Человеколю́бче, на сие́ повелева́еши Фоме́,
/ простира́я неве́рующу ре́бра, / ми́рови уверя́я Твое́,
Христе́, тридне́вное воста́ние.</p>

<p class="MsoNormal" id="n1937"><span style="color:red" id="n1938">Б</span>ога́тство поче́рп
/ от сокро́вища некра́домаго Боже́ственнаго, Благоде́телю,
/ копие́м прободе́ннаго Твоего́ ребра́, / прему́дрости
и ра́зума наполня́ет мир Близне́ц.</p>

<p class="MsoNormal" id="n1939"><span style="color:red" id="n1940">Т</span>вой всеблаже́нный хва́лится
язы́к, о Бли́знче! / Пе́рвый бо благоче́стно пропове́дует
/ Жизнода́вца Иису́са, Бо́га же и Го́спода, / от осяза́ния
испо́лнься благода́ти.</p>

<p class="MsoNormal" id="n1941"><span style="color:red" id="n1942">Катавасия:</span> На Боже́ственней
стра́жи / богоглаго́ливый Авваку́м / да ста́нет с
на́ми и пока́жет / светоно́сна А́нгела / я́сно глаго́люща:
/ днесь спасе́ние ми́ру, / я́ко воскре́се Христо́с, /
я́ко всеси́лен.</p>

<h3 id="n1943">Песнь 5.</h3>

<p class="MsoNormal" id="n1944"><span style="color:red" id="n1945">Ирмос:</span> От но́щи у́тренююще
пое́м Тя, Христе́, / Отцу́ собезнача́льна, и Спа́са
душ на́ших, / мир ми́рови пода́ждь, Человеколю́бче.</p>

<p class="MsoNormal" id="n1946"><span style="color:red" id="n1947">П</span>редста́в друго́м
скорбя́щим Спас, / прише́ствием всю отъе́млет скорбь, / и игра́ти
воздвиза́ет Свои́м Воскресе́нием.</p>

<p class="MsoNormal" id="n1948"><span style="color:red" id="n1949">О</span> вои́стинну похваля́емаго
Фомы́ стра́шнаго начина́ния! / Де́рзостно бо осяза́ ре́бра,
/ Боже́ственным огне́м блиста́ющая.</p>

<p class="MsoNormal" id="n1950"><span style="color:red" id="n1951">Н</span>еве́рие Фомино́,
ве́ры роди́тельное нам показа́л еси́, / Ты бо вся прему́дростию
Твое́ю / промышля́еши поле́зно, Христе́, я́ко
Человеколю́бец.</p>

<p class="MsoNormal" id="n1952"><span style="color:red" id="n1953">Катавасия:</span> У́тренюем у́треннюю
глубоку́, / и вме́сто ми́ра песнь принесе́м Влады́це,
/ и Христа́ у́зрим / пра́вды Со́лнце, / всем жизнь возсия́юща.</p>

<h3 id="n1954">Песнь 6.</h3>

<p class="MsoNormal" id="n1955"><span style="color:red" id="n1956">Ирмос:</span> Проро́ка спасл еси́
от ки́та, Человеколю́бче, / и мене́ из глубины́ прегреше́ний
возведи́, молю́ся.</p>

<p class="MsoNormal" id="n1957"><span style="color:red" id="n1958">Ф</span>омы́ не оста́вил еси́,
Влады́ко, / погружа́ема глубино́ю неве́рия, / дла́ни
просте́р на испыта́ние.</p>

<p class="MsoNormal" id="n1959"><span style="color:red" id="n1960">С</span>пас наш глаго́лаше: /
осяза́вше Мя ви́дите ко́сти плоть нося́ща, / Аз не премени́хся.</p>

<p class="MsoNormal" id="n1961"><span style="color:red" id="n1962">Р</span>е́бра осяза́ и ве́ровав
позна́ Фома́, / не сый в пе́рвом вхо́де Твое́м, Спа́се
наш.</p>

<p class="MsoNormal" id="n1963"><span style="color:red" id="n1964">Катавасия:</span> Снизше́л
еси́ в преиспо́дняя земли́, / и сокруши́л еси́
вереи́ ве́чныя, / содержа́щия свя́занныя, Христе́, / и
тридне́вен, я́ко от ки́та Ио́на, / воскре́сл еси́
от гро́ба.</p>

<h3 id="n1965">Кондак, глас 8:</h3>

<p class="MsoNormal" id="n1966"><span style="color:red" id="n1967">Л</span>юбопы́тною десни́цею
/ жизнопода́тельная Твоя́ ре́бра Фома́ испыта́, Христе́
Бо́же, / созаключе́нным бо две́рем я́ко вшел еси́, / с
про́чими апо́столы вопия́ше Тебе́: / Госпо́дь еси́
и Бог мой.</p>

<p class="MsoNormal" id="n1968"><span style="color:red" id="n1969">Икос:</span> Кто сохрани́ учени́чу
длань тогда́ неопали́му, / егда́ ко о́гненным ре́бром
приступи́ Госпо́дним? / Кто даде́ ей де́рзость, и возмо́же
осяза́ти / пла́менную кость, вся́ко неосяжи́мую? / А́ще
бо не бы ребро́ си́лу по́дало бре́нней десни́це, / ка́ко
можа́ше осяза́ти, / страда́ньми поколеба́вшая я́же вы́ше
и я́же ни́зу? / Сия́ благода́ть Фоме́ даде́ся, е́же
сия́ осяза́ти, / Христо́ви же вопи́ти: Госпо́дь еси́
и Бог мой.</p>

<p class="MsoNormal" id="n1970"><span style="color:red" id="n1971">Синаксарь.</span></p>

<h3 id="n1972">Песнь 7.</h3>

<p class="MsoNormal" id="n1973"><span style="color:red" id="n1974">Ирмос:</span> О́бразу служи́ти
мусики́йскому согла́сию созыва́ющу лю́ди, / от пе́сней
Сио́нских пою́ще оте́чески о́троцы Дави́довы, / мучи́телево
разори́ша злочести́вое веле́ние, / и пла́мень в ро́су
преложи́ша, песнь воспева́юще: / превозноси́мый отце́в и
наш Бо́же, благослове́н еси́.</p>

<p class="MsoNormal" id="n1975"><span style="color:red" id="n1976">Я́</span>ко пе́рвый есть
дней и госпо́дственный светоно́сный сий, / во́ньже ра́доватися
досто́йно но́вым и боже́ственным лю́дем с тре́петом: /
прино́сит бо и ве́ка о́браз, / я́ко осми́ца соверша́я
бу́дущаго, / превозноси́мый отце́в и наш Бо́же, благослове́н
еси́.</p>

<p class="MsoNormal" id="n1977"><span style="color:red" id="n1978">Е</span>ди́н дерзну́вый,
неве́рною же ве́рою / облагоде́тельствовавый нас Фома́
Близне́ц, / реши́т у́бо мра́чное неве́дение всех конце́в,
ве́рным неве́рствием, / себе́ же вене́ц плете́т я́ве
глаго́ля. / Ты еси́ Госпо́дь превозноси́мый, отце́в и
наш Бо́же, благослове́н еси́.</p>

<p class="MsoNormal" id="n1979"><span style="color:red" id="n1980">Н</span>е всу́е усумне́вся
Фома́ о воста́нии Твое́м, не низложи́ся, / но несумне́тельное
тща́шеся показа́ти сие́, Христе́, всем язы́ком. /
Отону́дуже неве́рием уве́рив, всех научи́ глаго́лати:
/ Ты еси́ Госпо́дь превозноси́мый, отце́в и наш Бо́же,
благослове́н еси́.</p>

<p class="MsoNormal" id="n1981"><span style="color:red" id="n1982">С</span>о стра́хом ру́ку
Фома́ в ре́бра Твоя́ живоно́сная, Христе́, вложи́в,
/ тре́петен ощути́ де́йство, Спа́се, сугу́бое / двема́
естество́ма в Тебе́ соединя́емыма неслия́нно, / и ве́рою
взыва́ше, глаго́ля: / Ты еси́ Госпо́дь превозноси́мый,
отце́в и наш Бо́же, благослове́н еси́.</p>

<p class="MsoNormal" id="n1983"><span style="color:red" id="n1984">Катавасия:</span> О́троки от пе́щи
изба́вивый, / быв Челове́к, / стра́ждет я́ко сме́ртен,
/ и стра́стию сме́ртное, / в нетле́ния облачи́т благоле́пие,
/ Еди́н благослове́н / отце́в Бог и препросла́влен.</p>

<h3 id="n1985">Песнь 8.</h3>

<p class="MsoNormal" id="n1986"><span style="color:red" id="n1987">Ирмос:</span> В пла́мени о́гненне
горя́щия пе́щи сохра́ншаго де́ти, / и во зра́це а́нгела
снизше́дшаго к ним, / по́йте Го́спода и превозноси́те Его́
во ве́ки.</p>

<p class="MsoNormal" id="n1988"><span style="color:red" id="n1989">В</span>озжеле́вый Твое́
ра́достное виде́ние, / пре́жде не ве́роваше Фома́: /
сподо́блься же того́, Бо́га и Го́спода Тя нарица́ше,
Влады́ко, / Его́же превозно́сим во вся ве́ки.</p>

<p class="MsoNormal" id="n1990"><span style="color:red" id="n1991">П</span>ретерпе́вшаго Фомино́
неве́рие и показа́вшаго ре́бра, / и того́ дла́нию
осяза́нна бы́вша, / по́йте Го́спода и превозноси́те
Его́ во вся ве́ки.</p>

<p class="MsoNormal" id="n1992"><span style="color:red" id="n1993">Т</span>вое́ неудо́бное
сокро́вище, утае́ное нам отве́рзе Фома́: / богосло́вив
бо язы́ком богоно́сным, / по́йте Го́спода, глаго́лаше,
/ и превозноси́те Его́ во вся ве́ки.</p>

<p class="MsoNormal" id="n1994"><span style="color:red" id="n1995">Катавасия:</span> Сей
нарече́нный и святы́й день, / Еди́н суббо́т Царь и
Госпо́дь, / пра́здников пра́здник / и торжество́ есть
торже́ств, / во́ньже благослови́м Христа́ во ве́ки.</p>

<p class="MsoNormal" id="n1996"><span style="color:red" id="n1997">На 9-й песни,</span> Честне́йшую:
<span style="color:red" id="n1998">не поем: но ирмос кийждо лик.</span></p>

<h3 id="n1999">Песнь 9.</h3>

<p class="MsoNormal" id="n2000"><span style="color:red" id="n2001">Ирмос:</span> Тебе́, све́тлую
свещу́ и Ма́терь Бо́жию, / пречу́дную сла́ву и вы́шшую
всех тварей, / пе́сньми велича́ем.</p>

<p class="MsoNormal" id="n2002"><span style="color:red" id="n2003">Т</span>вой све́тлый день и
пресве́тлый, Христе́, всесве́тлую благода́ть, / во́ньже
кра́сный добро́тою ученико́м Твои́м предста́л еси́,
/ в пе́снех велича́ем.</p>

<p class="MsoNormal" id="n2004"><span style="color:red" id="n2005">Т</span>ебе́, бре́нною дла́нию
осяза́ема в ре́бра, / и не опали́вша сию́, огне́м
невеще́ственнаго Боже́ственнаго существа́, / в пе́снех
велича́ем.</p>

<p class="MsoNormal" id="n2006"><span style="color:red" id="n2007">Т</span>я, я́ко Бо́га, из
гро́ба воскре́сша Христа́, / не очи́ма ви́девше, но
серде́чною любо́вию ве́ровавше, / пе́сньми велича́ем.</p>

<p class="MsoNormal" id="n2008"><span style="color:red" id="n2009">Катавасия:</span> Свети́ся,
свети́ся, / но́вый Иерусали́ме, / сла́ва бо Госпо́дня
/ на тебе́ возсия́. / Лику́й ны́не / и весели́ся,
Сио́не. / Ты же, Чи́стая, красу́йся, Богоро́дице, / о
воста́нии Рождества́ Твоего́.</p>

<p class="MsoNormal" id="n2010"><span style="color:red" id="n2011">И поклон. Таже,</span> Свят Госпо́дь
Бог наш: <span style="color:red" id="n2012">на глас 1, трижды.</span></p>

<h3 id="n2013">Ексапостиларий, глас 1.<br id="n2014">
Подобен: <span style="color:windowtext" id="n2015">Не́бо звезда́ми:</span></h3>

<p class="MsoNormal" id="n2016"><span style="color:red" id="n2017">М</span>ои́х удо́в руко́ю
твое́ю испыта́вый я́звы, / не неве́руй Ми, Фомо́, / уя́звленному
тебе́ ра́ди, / со ученики́ единому́дрствуй, / и живу́щаго
пропове́дуй Бо́га. <span style="color:red" id="n2018">[Дважды.]</span></p>

<p class="MsoNormal" id="n2019"><span style="color:red" id="n2020">Слава, и ныне:</span> Днесь весна́
благоуха́ет, / и но́вая тварь лику́ет. / Днесь взима́ются
ключи́ двере́й, / и неве́рия Фомы́ дру́га вопию́ща:
/ Госпо́дь и Бог мой.</p>

<h3 id="n2021">На хвалитех стихиры, на 4, глас 1.<br id="n2022">
Подобен: <span style="color:windowtext" id="n2023">Прехва́льнии му́ченицы:</span></h3>

<p class="MsoNormal" id="n2024"><span style="color:red" id="n2025">П</span>о е́же из гро́ба
Твое́м стра́шном, Жизнода́вче, воста́нии, / я́коже
печа́тей не разруши́л еси́, Христе́, гро́бных, / та́ко
заключе́нным две́рем вшел еси́ к пресла́вным апо́столом
Твои́м, / радостотворя́ их, и Пра́вый Твой Дух подая́ им, /
за безме́рную Твою́ ми́лость.</p>

<p class="MsoNormal" id="n2026"><span style="color:red" id="n2027">Ф</span>ома́ и́же и Близне́ц
не бе прише́л, / егда́ Ты ученико́м яви́лся еси́, Го́споди.
/ Те́мже не ве́рова Твоему́ Воскресе́нию, / и ви́девшим
Тя вопия́ше: / а́ще не вложу́ пе́рста в ре́бра Его́
и гвозде́й я́звы, / не ве́рую, я́ко воста́л есть.</p>

<p class="MsoNormal" id="n2028"><span style="color:red" id="n2029">Я́</span>коже хо́щеши,
осяжи́, Христо́с Фоме́ вопия́ше: / вложи́ ру́ку и
позна́й Мя, ко́сти иму́ща и земно́е те́ло, / и не бу́ди
неве́рен, ра́вно же со ине́ми уве́рися. / Он же возопи́:
/ Бог мой и Госпо́дь Ты еси́, / сла́ва воста́нию Твоему́.</p>

<p class="MsoNormal" id="n2030"><span style="color:red" id="n2031">Слава, глас 6:</span> По днех осми́х
воста́ния Твоего́, Иису́се Царю́, / единоро́дный Сло́ве
О́тчий / яви́лся еси́ ученико́м Твои́м, заключе́нным
две́рем, / мир Твой подая́, / и неве́рующему ученику́ зна́мения
показа́л еси́: / прииди́ и осяжи́ ру́це и но́зе,
и нетле́нная Моя́ ре́бра. / Он же ве́ровав, вопия́ше
Тебе́: / Госпо́дь мой и Бог мой, сла́ва Тебе́.</p>

<p class="MsoNormal" id="n2032"><span style="color:red" id="n2033">И ныне, глас 2: </span>Преблагослове́нна
еси́:</p>

<p class="MsoNormal" id="n2034"><span style="color:red" id="n2035">Славословие великое. И тропарь
праздника. Ектении, и отпуст. Начинаются же от днесь литии, сиречь исхождения в
притвор. Такожде и оглашения преподобнаго отца нашего Феодора Студита, в нихже
поем:</span></p>

<h3 id="n2036">Сла́ва, и ны́не,<br id="n2037">
стихиру Евангельскую, глас 1:</h3>

<p class="MsoNormal" id="n2038"><span style="color:red" id="n2039">Н</span>а го́ру ученико́м
иду́щим, за земно́е Вознесе́ние, / предста́ Госпо́дь и
поклони́вшеся Ему́, / и да́нныя вла́сти везде́ научи́вшеся,
/ в поднебе́сную посыла́хуся, / пропове́дати е́же из ме́ртвых
Воскресе́ние, / и е́же на небеса́ возше́ствие. / И́мже
и во ве́ки спребыва́ти нело́жный обеща́ся Христо́с
Бог, / и Спас душ на́ших.</p>

<p class="MsoNormal" id="n2040"><span style="color:red" id="n2041">Внемли, яко литии в притворе прежде
перваго часа бывают и оглашения Студитова. И час 1. И прочее обычное. И
совершенный отпуст.</span></p>

<p class="MsoNormal" id="n2042"><span style="color:red" id="n2043">Ведомо буди, яко воследование
случившихся святых во всех Неделях святыя Пятдесятницы поем в Повечериях.</span></p>

<p class="MsoNormal" id="n2044"><span style="color:red" id="n2045">Литургиа бывает порану труда ради
бденнаго. Часы поются трипсалмнии по Уставу в притворе, на нихже глаголем
тропарь и кондак праздника.</span></p>

<p class="MsoNormal" id="n2046"><span style="color:red" id="n2047">Ведомо буди, яко от Недели новыя и
до отдания праздника Пасхи, начало Литургии сице бывает:</span></p>

<p class="MsoNormal" id="n2048"><span style="color:red" id="n2049">По еже рещи диакону: </span>Благослови́
влады́ко: <span style="color:red" id="n2050">И иерею:</span> Благослове́но Ца́рство:
<span style="color:red" id="n2051">Поет иерей: </span>Христо́с воскре́се: <span style="color:red" id="n2052">трижды, весь тропарь кроме стихов: </span>Да воскре́снет
Бог: <span style="color:red" id="n2053">Таже, ектениа, и прочая Литургии. Вместо же
Достойно: поем:</span> А́нгел вопия́ше Благода́тней: <span style="color:red" id="n2054">Таже ирмос, глас 1:</span> Свети́ся, свети́ся: <span style="color:red" id="n2055">Егда же речет иерей:</span> Со стра́хом Бо́жиим: <span style="color:red" id="n2056">И мы: </span>Благослове́н гряды́й во и́мя
Госпо́дне, Бог Госпо́дь и яви́ся нам. <span style="color:red" id="n2057">Иерей:
</span>Спаси́ Бо́же лю́ди Твоя́: <span style="color:red" id="n2058">И
мы вместо тропаря: Ви́дехом свет и́стинный: поем: </span>Христо́с
воскре́се: <span style="color:red" id="n2059">единожды: и до отдания Пасхи. Бывает же
и прочее Литургии по обычаю. Во отпусте же егда речет: </span>Сла́ва Тебе́
Христе́ Бо́же, упова́ние на́ше, сла́ва Тебе́. <span style="color:red" id="n2060">И мы: </span>Христо́с воскре́се: <span style="color:red" id="n2061">трижды. Таже отпуст Литургии по обычаю.</span></p>

<h2 style="margin-left:0in;text-indent:0in" id="n2062"><a name="_НА_ЛИТУРГИИ_1" id="n2063"></a><span style="text-transform:none" id="n2064">НА ЛИТУРГИИ</span></h2>

<p class="MsoNormal" id="n2065"><span style="color:red" id="n2066">Начинаем изобразительная, и поем во
блаженнах, от канона праздника, песнь 3 и 6.</span></p>

<h3 id="n2067">По входе тропарь, глас 7:</h3>

<p class="MsoNormal" id="n2068"><span style="color:red" id="n2069">З</span>апеча́тану гро́бу,
/ Живо́т от гро́ба возсия́л еси́, Христе́ Бо́же,
/ и две́рем заключе́нным, / ученико́м предста́л еси́,
/ всех Воскресе́ние, / дух пра́вый те́ми обновля́я нам, /
по вели́цей Твое́й ми́лости.</p>

<h4 id="n2070">Сла́ва, и ны́не: кондак, глас 8:</h4>

<p class="MsoNormal" id="n2071"><span style="color:red" id="n2072">Л</span>юбопы́тною
десни́цею / жизнопода́тельная Твоя́ ре́бра Фома́
испыта́, Христе́ Бо́же, / созаключе́нным бо две́рем
я́ко вшел еси́, / с про́чими апо́столы вопия́ше
Тебе́: / Госпо́дь еси́ и Бог мой.</p>

<h3 id="n2073">Прокимен Апостола, глас 3:</h3>

<p class="MsoNormal" id="n2074"><span style="color:red" id="n2075">В</span>е́лий Госпо́дь
наш, и ве́лия кре́пость Его́, / и ра́зума Его́ несть
числа́. <span style="color:red" id="n2076">Стих:</span> Хвали́те Го́спода я́ко
благ псало́м: Бо́гови на́шему да услади́тся хвале́ние.</p>

<h3 id="n2077">Апостол в Деяниих, зачало 14.<br id="n2078">
[Деян. 5, 12 – 20.]</h3>

<p class="MsoNormal" id="n2079"><span style="color:red" id="n2080">В</span>о дни о́ны, рука́ми
апо́стольскими бы́ша зна́мения и чудеса́ в лю́дех мно́га:
и бя́ху единоду́шно вси в притво́ре Соломо́ни. От про́чих
же никто́же сме́яше прилепля́тися им, но велича́ху их лю́дие.
Па́че же прилага́хуся ве́рующии Го́сподеви, мно́жество
муже́й же и жен. Я́ко и на сто́гны износи́ти неду́жныя
и полага́ти на посте́лех и на одре́х, да гряду́щу Петру́,
поне́ сень его́ осени́т не́коего от них. Схожда́ше же
ся и мно́жество от окре́стных градо́в во Иерусали́м,
принося́ще неду́жныя и стра́ждущия от дух нечи́стых, и́же
исцелева́хуся вси. Воста́в же архиере́й, и вси и́же с ним,
су́щая е́ресь саддуке́йская, испо́лнишася за́висти. И
возложи́ша ру́ки своя́ на апо́столы, и посла́ша их в
соблюде́ние о́бщее. А́нгел же Госпо́день но́щию отве́рзе
две́ри темни́цы, изве́д же их, рече́: Иди́те и ста́вше
глаго́лите в це́ркви лю́дем вся глаго́лы жи́зни сея́.</p>

<p class="MsoNormal" id="n2081"><span style="color:red" id="n2082">Аллилуиа, глас 8:</span> Прииди́те
возра́дуемся Го́сподеви, воскликнем Бо́гу Спаси́телю на́шему.
<span style="color:red" id="n2083">Стих: </span>Я́ко Бог ве́лий Госпо́дь, и
Царь ве́лий по всей земли́.</p>

<h3 id="n2084">Евангелие Иоанна, зачало 65.<br id="n2085">
[Ин. 20, 19 – 31.]</h3>

<p class="MsoNormal" id="n2086"><span style="color:red" id="n2087">С</span>у́щу по́зде в день
той, во еди́ну от суббо́т, и две́рем затворе́нным, иде́же
бя́ху ученицы́ Его́ со́брани, стра́ха ра́ди иуде́йска,
прии́де Иису́с и ста посреде́, и глаго́ла им: мир вам. И
сие́ рек, показа́ им ру́це и но́зе и ре́бра Своя́.
Возра́довашася же ученицы́, ви́девше Го́спода. Рече́
же им Иису́с па́ки: мир вам. Я́коже посла́ Мя Оте́ц, и
Аз посыла́ю вы. И сие́ рек, ду́ну и глаго́ла им: приими́те
Дух Свят. И́мже отпустите́ грехи́, отпу́стятся им: и и́мже
держите́, держа́тся. Фома́ же, еди́н от обоюна́десяте,
глаго́лемый Близне́ц, не бе ту с ни́ми, егда́ прии́де
Иису́с. Глаго́лаху же ему́ друзи́и ученицы́: ви́дехом
Го́спода. Он же рече́ им: а́ще не ви́жу на руку́ Его́
я́звы гвозди́нныя, и вложу́ пе́рста моего́ в я́звы
гвозди́нныя, и вложу́ ру́ку мою́ в ре́бра Его́,
не иму́ ве́ры. И по днех осми́х па́ки бя́ху внутрь
ученицы́ Его́, и Фома́ с ни́ми. Прии́де Иису́с
две́рем затворе́нным, и ста посреде́ их и рече́: мир вам.
Пото́м глаго́ла Фоме́: принеси́ перст твой се́мо, и
виждь ру́це Мои́, и принеси́ ру́ку твою́, и вложи́
в ре́бра Моя́, и не бу́ди неве́рен, но ве́рен. И
отвеща́ Фома́ и рече́ Ему́: Госпо́дь мой и Бог мой.
Глаго́ла ему́ Иису́с: я́ко ви́дев Мя, ве́рова:
блаже́ни не ви́девшии и ве́ровавше. Мно́га же и и́на
зна́мения сотвори́ Иису́с пред ученики́ Свои́ми, я́же
не суть пи́сана в кни́гах сих. Сия́ же пи́сана бы́ша,
да ве́руете, я́ко Иису́с есть Христо́с Сын Бо́жий, и
да ве́рующе живота́ и́мате во и́мя Его́.</p>

<h3 id="n2088">Вместо же Достойно: поем:</h3>

<p class="MsoNormal" id="n2089"><span style="color:red" id="n2090">А́</span>нгел вопия́ше
Благода́тней: / Чи́стая Де́во, ра́дуйся! / И па́ки
реку́: ра́дуйся! / Твой Сын воскре́се / тридне́вен от
гро́ба, / и ме́ртвыя воздви́гнувый: / лю́дие,
весели́теся.</p>

<p class="MsoNormal" id="n2091"><span style="color:red" id="n2092">Таже ирмос, глас 1:</span>
Свети́ся, свети́ся, / но́вый Иерусали́ме, / сла́ва бо
Госпо́дня / на тебе́ возсия́. / Лику́й ны́не / и
весели́ся, Сио́не. / Ты же, Чи́стая, красу́йся,
Богоро́дице, / о воста́нии Рождества́ Твоего́.</p>

<h3 id="n2093">Причастный:</h3>

<p class="MsoNormal" id="n2094"><span style="color:red" id="n2095">П</span>охвали́ Иерусали́ме
Го́спода, / хвали́ Бо́га твоего́ Сио́не. / <span style="color:red" id="n2096">А</span>ллилуиа.<span style="color:red" id="n2097"> Трижды.</span></p>

<p class="MsoNormal" id="n2098"><span style="color:red" id="n2099">На трапезе бывает утешение братии
велие. И воставше, от трапезы, глаголем преждеписанная вся в субботу Светлыя
седмицы.</span></p>

<p class="MsoNormal" id="n2100"><u id="n2101"><span style="color:red" id="n2102"><a href="#_ОГЛАВЛЕНИЕ" id="n2103">В
оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;" id="n2104"><br clear="all" style="page-break-before:always" id="n2105">
</span>

<div class="WordSection5" id="n2106">

<h1 id="n2107"><a name="_Ref182459895" id="n2108"></a><a name="_НЕДЕЛЯ_ТРЕТИЯ_ПО" id="n2109"></a><span style="text-transform:none" id="n2110">НЕДЕЛЯ ТРЕТИЯ ПО ПАСЦЕ,<br id="n2111">
СВЯТЫХ ЖЕН МИРОНОСИЦ,<br id="n2112">
И ИОСИФА ПРАВЕДНАГО</span></h1>

<h2 style="margin-left:0in;text-indent:0in" id="n2113"><a name="_В_СУББОТУ_ВЕЧЕРА," id="n2114"></a><span style="text-transform:none" id="n2115">В СУББОТУ НА МАЛЕЙ ВЕЧЕРНИ</span></h2>

<h3 id="n2116">Стихиры воскресны, 3. Глас 2:</h3>

<p class="MsoNormal" id="n2117"><span style="color:red" id="n2118">П</span>ре́жде век от Отца́
Ро́ждшемуся Бо́жию Сло́ву, / Вопло́щшемуся от Де́вы
Мари́и, / прииди́те, поклони́мся: / крест бо претерпе́в, /
погребе́нию предаде́ся, я́ко Сам восхоте́: / и воскре́се
из ме́ртвых, / спасе́ мя заблужда́ющаго челове́ка.</p>

<p class="MsoNormal" id="n2119"><span style="color:red" id="n2120">Х</span>ристо́с Спас наш, / е́же
на ны рукописа́ние пригвозди́в на Кресте́ загла́ди, / и сме́рную
держа́ву упраздни́: / поклоня́емся Его́ Тридне́вному
Воскресе́нию.</p>

<p class="MsoNormal" id="n2121"><span style="color:red" id="n2122">С</span>о Арха́нгелы воспои́м
Христо́во Воскресе́ние: / Той бо есть Изба́витель и Спас душ на́ших,
/ и в сла́ве стра́шней и кре́пцей си́ле, / па́ки гряде́т
суди́ти мiру, его́же созда́.</p>

<h4 id="n2123">И восточен {анатолиев} 1, глас тойже:</h4>

<p class="MsoNormal" id="n2124"><span style="color:red" id="n2125">Т</span>ебе́ Распе́ншагося
и Погребе́ннаго, / А́нгел пропове́да Влады́ку, и глаго́лаше
жена́м: / прииди́те ви́дите, иде́же лежа́ше Госпо́дь:
/ воскре́се бо, я́коже рече́, я́ко Всеси́лен. / Те́мже
Тебе́ поклоня́емся, Еди́ному Безсме́ртному: / Жизнода́вче
Христе́, поми́луй нас.</p>

<p class="MsoNormal" id="n2126"><span style="color:red" id="n2127">Слава, глас 2:</span> Почто́ ми́ра
со слеза́ми, о учени́цы растворя́ете, / ка́мень отвали́ся,
гроб истощи́ся, / ви́дите тлю живото́м попра́нную, / печа́ти
свиде́тельствующя я́вственно, / спя́щия лю́те стра́жники
непокори́вых, / сме́ртное спасе́ся пло́тию Бо́жиею, ад
рыда́ет. / Те́кша ра́достию рцы́те апо́столом: /
умертви́вый смерть Христо́с, перворожде́н из ме́ртвых, /
вас предваря́ет в Галиле́и.</p>

<p class="MsoNormal" id="n2128"><span style="color:red" id="n2129">И ныне: догматик, глас тойже: </span>О
преве́лия та́инства! / Зря чудеса́, пропове́дую Божество́:
/ Емману́ил бо естества́ у́бо врата́ отве́рзе, я́ко
Человеколю́бец, / де́вства же заключе́ния не разруши́, я́ко
Бог, / но си́це от утро́бы про́йде, я́коже слу́хом вни́де,
/ та́ко воплоти́ся, я́коже зача́тся. / Безстра́стно
вни́де, несказа́нно изы́де, по проро́ку глаго́лющему:
/ сия́ врата́ заключе́на бу́дут, никто́же про́йдет
и́ми, / то́кмо еди́н Госпо́дь Бог Изра́илев, / име́яй
ве́лию ми́лость.</p>

<p class="MsoNormal" id="n2130"><span style="color:red" id="n2131">С</span>ве́те ти́хий: <span style="color:red" id="n2132">Прокимен:</span> Госпо́дь воцари́ся:</p>

<h3 id="n2133">На стиховне стихира воскресна, глас 2:</h3>

<p class="MsoNormal" id="n2134"><span style="color:red" id="n2135">В</span>оскресе́ние Твое́,
Христе́ Спа́се, / всю просвети́ вселе́нную, / и
призва́л еси́ Твое́ созда́ние, / Всеси́льне
Го́споди, сла́ва Тебе́.</p>

<h4 id="n2136">И Богородицы, глас 2.<br id="n2137">
Подобен: <span style="color:windowtext" id="n2138">Егда́ от Дре́ва:</span></h4>

<p class="MsoNormal" id="n2139"><span style="color:red" id="n2140">Стих:</span><b id="n2141"> Помяну́ и́мя
Твое́ во вся́ком ро́де и ро́де.</b></p>

<p class="MsoNormal" id="n2142"><span style="color:red" id="n2143">В</span>сех скорбя́щих ра́досте
и оби́димых предста́тельнице, / и убо́гих пита́тельнице,
стра́нных же утеше́ние, / и же́зле слепы́х, немощны́х
посеще́ние, / тружда́ющихся покро́ве и засту́пнице, и си́рых
помо́щнице, / Ма́ти Бо́га Вы́шняго Ты еси́, Пречи́стая,
/ потщи́ся, мо́лимся, спасти́ся рабо́м Твои́м.</p>

<p class="MsoNormal" id="n2144"><span style="color:red" id="n2145">Стих: </span><b id="n2146">Слы́ши Дщи и
виждь, и приклони́ у́хо Твое́.</b></p>

<p class="MsoNormal" id="n2147"><span style="color:red" id="n2148">В</span>ся́кое беззако́ние
неща́дно, / вся́кий грех невозде́ржно окая́нный соде́лах,
/ вся́каго осужде́ния досто́ин есмь, / вины́ покая́ния
мне пода́ждь, Де́во, / я́ко да не осужде́н та́мо явлю́ся.
/ Тя бо напису́ю моли́твенницу, / Тя призыва́ю предста́тельницу,
/ да мя не посрами́ши, Богоневе́стная.</p>

<p class="MsoNormal" id="n2149"><span style="color:red" id="n2150">Стих: </span><b id="n2151">Лицу́ Твоему́
помо́лятся бога́тии лю́дстии.</b></p>

<p class="MsoNormal" id="n2152"><span style="color:red" id="n2153">И</span>но́го прибе́жища,
Чи́стая, к Творцу́ и Влады́це мы не и́мамы, / ра́зве
Тебе́, Богоневе́сто, / да не отри́неши нас те́плым Твои́м
предста́тельством, / ниже́ посрами́ши любо́вию притека́ющих
под кров Твой, / Ма́ти Бо́га на́шего, / потщи́ся и Твою́
по́мощь даждь, / и ны́нешняго гне́ва нас спаси́.</p>

<p class="MsoNormal" id="n2154"><span style="color:red" id="n2155">Слава, и ныне, глас 2:</span><span style="color:red" id="n2156"> </span>Мироно́сицы ра́но бы́вша, / и гроб
Твой со тща́нием дости́гша, / иска́ху Тебе́, Христе́,
во е́же пома́зати пречи́стое те́ло Твое́. / И а́нгеловыми
глаго́лы огласи́вшеся, / радостотво́рныя о́бразы апо́столом
пропове́даху, / я́ко воскре́се Нача́льник спасе́ния на́шего,
плени́вый смерть, / ми́рови же да́руяй живо́т ве́чный
/ и ве́лию ми́лость.</p>

<h3 id="n2157">По Трисвятом тропарь, глас 2:</h3>

<p class="MsoNormal" id="n2158"><span style="color:red" id="n2159">Б</span>лагообра́зный Ио́сиф,
/ с Дре́ва снем Пречи́стое Те́ло Твое́, / плащани́цею
чи́стою обви́в, и благоуха́ньми, / во гро́бе но́ве,
закры́в, положи́, / но тридне́вен воскре́сл еси́, Го́споди,
/ подая́й ми́рови ве́лию ми́лость.</p>

<p class="MsoNormal" id="n2160"><span style="color:red" id="n2161">И отпуст.</span></p>

<h2 style="margin-left:0in;text-indent:0in" id="n2162"><a name="_НА_ВЕЛИЦЕЙ_ВЕЧЕРНИ_1" id="n2163"></a><span style="text-transform:none" id="n2164">НА ВЕЛИЦЕЙ ВЕЧЕРНИ</span></h2>

<p class="MsoNormal" id="n2165"><span style="color:red" id="n2166">Х</span>ристо́с воскре́се:
<span style="color:red" id="n2167">яко обычно. Таже псалом предначинательный: </span>Благослови́
душе́ моя́ Го́спода: <span style="color:red" id="n2168">И кафисма 1
Псалтира.</span></p>

<h3 id="n2169">На Го́споди воззва́х: поставим стихов 10, и поем:<br id="n2170">
Стихиры воскресны, 3, глас 2.</h3>

<p class="MsoNormal" id="n2171"><span style="color:red" id="n2172">Стих:</span> <b id="n2173">Изведи́ из
темни́цы ду́шу мою́, / испове́датися И́мене Твоему́.</b></p>

<p class="MsoNormal" id="n2174"><span style="color:red" id="n2175">П</span>ре́жде век от Отца́
ро́ждшемуся Бо́жию Сло́ву, / вопло́щшемуся от Де́вы
Мари́и, / прииди́те поклони́мся: / Крест бо претерпе́в, /
погребе́нию предаде́ся, я́ко Сам восхоте́: / и воскре́с
из ме́ртвых, / спасе́ мя заблужда́ющаго челове́ка.</p>

<p class="MsoNormal" id="n2176"><span style="color:red" id="n2177">Стих:</span> <b id="n2178">Мене́ ждут пра́ведницы,
/ до́ндеже возда́си мне.</b></p>

<p class="MsoNormal" id="n2179"><span style="color:red" id="n2180">Х</span>ристо́с Спас наш, / е́же
на ны рукописа́ние пригвозди́в на Кресте́ загла́ди, / и сме́ртную
держа́ву упраздни́: / покланя́емся Его́ тридне́вному
Воскресе́нию.</p>

<p class="MsoNormal" id="n2181"><span style="color:red" id="n2182">Стих: </span><b id="n2183">Из глубины́
воззва́х к Тебе́, Го́споди, / Го́споди, услы́ши глас
мой.</b></p>

<p class="MsoNormal" id="n2184"><span style="color:red" id="n2185">С</span>о арха́нгелы воспои́м
Христо́во Воскресе́ние: / Той бо есть Изба́витель и Спас душ на́ших,
/ и в сла́ве стра́шной, и кре́пцей си́ле, / па́ки
гряде́т суди́ти ми́ру, его́же созда́.</p>

<h4 id="n2186">И восточны {анатолиевы} 4. Глас тойже.</h4>

<p class="MsoNormal" id="n2187"><span style="color:red" id="n2188">Стих:</span> <b id="n2189">Да бу́дут у́ши
Твои́ / вне́млюще гла́су моле́ния моего́.</b></p>

<p class="MsoNormal" id="n2190"><span style="color:red" id="n2191">Т</span>ебе́ распе́ншагося
и погребе́ннаго, / А́нгел пропове́да Влады́ку, и глаго́лаше
жена́м: / прииди́те ви́дите, иде́же лежа́ше Госпо́дь:
/ воскре́се бо, я́коже рече́, я́ко всеси́лен. / Те́мже
Тебе́ покланя́емся еди́ному безсме́ртному, / Жизнода́вче
Христе́, поми́луй нас.</p>

<p class="MsoNormal" id="n2192"><span style="color:red" id="n2193">Стих:</span> <b id="n2194">А́ще беззако́ния
на́зриши, Го́споди, Го́споди, кто постои́т? / Я́ко у
Тебе́ очище́ние есть.</b></p>

<p class="MsoNormal" id="n2195"><span style="color:red" id="n2196">К</span>ресто́м Твои́м
упраздни́л еси́, ю́же от дре́ва кля́тву, / погребе́нием
Твои́м умертви́л еси́ сме́рти держа́ву: / воста́нием
же Твои́м просвети́л еси́ род челове́ческий. / Сего́
ра́ди вопие́м Ти: / благоде́телю Христе́ Бо́же наш,
сла́ва Тебе́.</p>

<p class="MsoNormal" id="n2197"><span style="color:red" id="n2198">Стих:</span> <b id="n2199">И́мене ра́ди
Твоего́ потерпе́х Тя, Го́споди, потерпе́ душа́ моя́
в сло́во Твое́, / упова́ душа́ моя́ на Го́спода.</b></p>

<p class="MsoNormal" id="n2200"><span style="color:red" id="n2201">О</span>тверзо́шася Тебе́
Го́споди, стра́хом врата́ сме́ртная, / вра́тницы же а́довы
ви́девше Тя, убоя́шася: / врата́ бо ме́дная сокруши́л еси́,
/ и вереи́ желе́зныя стерл еси́, / и изве́л еси́ нас
от тьмы и се́ни сме́ртныя, / и у́зы на́ша растерза́л еси́.</p>

<p class="MsoNormal" id="n2202"><span style="color:red" id="n2203">Стих:</span> <b id="n2204">От стра́жи у́тренния
до но́щи, от стра́жи у́тренния, / да упова́ет Изра́иль
на Го́спода.</b></p>

<p class="MsoNormal" id="n2205"><span style="color:red" id="n2206">С</span>паси́тельную песнь пою́ще,
от уст возсле́м: / прииди́те вси, в дому́ Госпо́днем
припаде́м, глаго́люще: / на Дре́ве распны́йся, и из ме́ртвых
воскресы́й, / и сый в не́дрех О́тчих, / очи́сти грехи́
на́ша.</p>

<h4 id="n2207">Таже стихиры мироносицам<br id="n2208">
самогласны 3, глас 2. Анатолиа.</h4>

<p class="MsoNormal" id="n2209"><span style="color:red" id="n2210">Стих: </span><b id="n2211">Я́ко у Го́спода
ми́лость, и мно́гое у Него́ избавле́ние, / и Той изба́вит
Изра́иля от всех беззако́ний его́.</b></p>

<p class="MsoNormal" id="n2212"><span style="color:red" id="n2213">М</span>ироно́сицы жены́,
у́тру глубоку́, / арома́ты взе́мша, Госпо́дня гро́ба
достиго́ша, / я́же не наде́яхуся обре́тша / помышля́ху
благогове́юще ка́менному отвале́нию, / и друга́ ко друзе́й
глаго́лаху: / где суть печа́ти гро́ба; / где есть Пила́това
кустоди́а и опа́сное утверже́ние? / Бысть же возвести́тель
не разумева́ющим жена́м, / блиста́яйся А́нгел, и глаго́ляй
к ним: / что с рыда́нием и́щете жива́го и оживотвори́вшаго
род челове́ческий? / Воста́ Христо́с Бог наш из ме́ртвых, я́ко
всеси́лен, / подая́й всем нам нетле́ние и жизнь, / просвеще́ние
и ве́лию ми́лость.</p>

<p class="MsoNormal" id="n2214"><span style="color:red" id="n2215">Стих: </span><b id="n2216">Хвали́те Го́спода
вси язы́цы, / похвали́те Его́ вси лю́дие.</b></p>

<p class="MsoNormal" id="n2217"><span style="color:red" id="n2218">П</span>очто́ ми́ра со
слеза́ми, о учени́цы растворя́ете, / ка́мень отвали́ся,
гроб истощи́ся: / ви́дите тлю живото́м попра́нную, / печа́ти
свиде́тельствующя я́вственно, / спя́щия лю́те стра́жники
непокори́вых, / сме́ртное спасе́ся пло́тию Бо́жиею, ад
рыда́ет. / Те́кша ра́достию рцы́те апо́столом: /
умертви́вый смерть Христо́с, перворожде́н из ме́ртвых, /
вас предваря́ет в Галиле́и.</p>

<p class="MsoNormal" id="n2219"><span style="color:red" id="n2220">Стих:</span> <b id="n2221">Я́ко утвердися
милость Его́ на нас, / и истина Госпо́дня пребывает во век.</b></p>

<p class="MsoNormal" id="n2222"><span style="color:red" id="n2223">М</span>ироно́сицы ра́но
бы́вша, / и гроб Твой со тща́нием дости́гша, / иска́ху Тебе́,
Христе́, во е́же пома́зати пречи́стое те́ло Твое́.
/ И а́нгеловыми глаго́лы огласи́вшеся, / радостотво́рныя о́бразы
апо́столом пропове́даху, / я́ко воскре́се Нача́льник
спасе́ния на́шего, плени́вый смерть, / ми́рови же да́руяй
живо́т ве́чный / и ве́лию ми́лость.</p>

<h4 id="n2224">Слава, глас 6. Космы монаха:</h4>

<p class="MsoNormal" id="n2225"><span style="color:red" id="n2226">М</span>ироно́сицы жены́,
гро́ба Твоего́ дости́гша, / и печа́ти гро́бныя ви́девша,
/ не обре́тша же пречи́стаго те́ла Твоего́, / рыда́юща
со тща́нием приидо́ша, глаго́люща: / кто укра́де на́ше
упова́ние; / кто взят ме́ртва на́га сми́рною пома́зана,
/ Ма́тери еди́но утеше́ние? / О ка́ко ме́ртвыя оживи́вый
умертви́ся; / ад плени́вый, ка́ко погребе́ся? / Но
воскресни́, Спа́се, самовла́стно, / я́коже рекл еси́,
/ тридне́вен, спаса́яй ду́ши на́ша.</p>

<h4 id="n2227">И ныне, Богородичен, глас 2:</h4>

<p class="MsoNormal" id="n2228"><span style="color:red" id="n2229">П</span>ре́йде сень зако́нная,
/ благода́ти прише́дши, / я́коже бо купина́ не сгара́ше
опаля́ема, / та́ко Де́во родила́ еси́, / и Де́ва
пребыла́ еси́. / Вме́сто столпа́ о́гненнаго, пра́ведное
возсия́ Со́лнце: / вме́сто Моисе́я, Христо́с, / спасе́ние
душ на́ших.</p>

<p class="MsoNormal" id="n2230"><span style="color:red" id="n2231">Вход:</span> Све́те ти́хий:
<span style="color:red" id="n2232">Прокимен: </span>Госпо́дь воцари́ся:</p>

<h3 id="n2233">На литии стихиры самогласны, глас 1:</h3>

<p class="MsoNormal" id="n2234"><span style="color:red" id="n2235">М</span>ироно́сицы жены́,
ко гро́бу что приидо́сте; / что и́щете жива́го в ме́ртвых?
/ Воскре́се Госпо́дь, дерза́йте, вопие́т А́нгел.</p>

<p class="MsoNormal" id="n2236"><span style="color:red" id="n2237">С</span>о стра́хом приидо́ша
жены́ на гроб, / арома́ты те́ло Твое́ пома́зати тща́щияся,
/ и сие́ не обре́тше, / недоумева́хуся друга́ ко друзе́й,
не ве́дуще Воскресе́ния. / Но предста́ им А́нгел, и рече́:
/ воскре́се Христо́с, / да́руяй нам ве́лию ми́лость.</p>

<p class="MsoNormal" id="n2238"><span style="color:red" id="n2239">П</span>риидо́ша на гроб
Магдали́на / и друга́я Мари́я и́щуще Го́спода, / и А́нгела
ви́деша, я́ко мо́лнию, / седя́ща на ка́мени и глаго́люща
им: / что и́щете жива́го с ме́ртвыми; / воскре́се, я́коже
рече́: / в Галиле́и Его́ обря́щете. / К Нему́ же
возопии́м: / воскресы́й из ме́ртвых, Го́споди, сла́ва
Тебе́.</p>

<p class="MsoNormal" id="n2240"><span style="color:red" id="n2241">Слава, глас 6:</span> Проси́ Ио́сиф
те́ло Иису́сово, / и положи́ е́ в но́вом свое́м
гро́бе, / подоба́ше бо Ему́ из гро́ба, / я́ко от черто́га
проити́. / Сокруши́вый держа́ву сме́рти, / и отве́рзый
врата́ ра́йская челове́ком, / Го́споди, сла́ва Тебе́.</p>

<p class="MsoNormal" id="n2242"><span style="color:red" id="n2243">И ныне, Богородичен, глас тойже:</span>
Творе́ц и Изба́витель мой, Пречи́стая, / Христо́с Госпо́дь
из Твои́х ложе́сн проше́д, / в мя оболки́йся, / пе́рвыя
кля́твы Ада́ма свободи́. / Те́мже Ти, Всечи́стая, / я́ко
Бо́жии Ма́тери же и Де́ве, / вои́стинну вопие́м немо́лчно:
/ ра́дуйся а́нгельски, ра́дуйся, Влады́чице, / предста́тельство
и покро́ве, / и спасе́ние душ на́ших.</p>

<h3 id="n2244">На стиховне стихира воскресна, глас 2:</h3>

<p class="MsoNormal" id="n2245"><span style="color:red" id="n2246">В</span>оскресе́ние Твое́,
Христе́ Спа́се, / всю просвети́ вселе́нную, / и призва́л
еси́ Твое́ созда́ние, / Всеси́льне Го́споди, сла́ва
Тебе́.</p>

<h4 id="n2247">Таже стихиры Пасхи с припевы их.<br id="n2248">
Глас 5.</h4>

<p class="MsoNormal" id="n2249"><span style="color:red" id="n2250">Стих:</span> <b id="n2251">Да воскре́снет
Бог, / и расточа́тся врази́ Его́.</b></p>

<p class="MsoNormal" id="n2252"><span style="color:red" id="n2253">П</span>а́сха / свяще́нная
нам днесь показа́ся; / Па́сха но́ва свята́я; / Па́сха
та́инственная; / Па́сха всечестна́я. / Па́сха Христо́с
Изба́витель; / Па́сха непоро́чная; / Па́сха вели́кая;
/ Па́сха ве́рных. / Па́сха две́ри ра́йския нам отверза́ющая.
/ Па́сха всех освяща́ющая ве́рных.</p>

<p class="MsoNormal" id="n2254"><span style="color:red" id="n2255">Стих:</span> <b id="n2256">Я́ко исчеза́ет
дым, / да исче́знут.</b></p>

<p class="MsoNormal" id="n2257"><span style="color:red" id="n2258">П</span>рииди́те / от виде́ния
жены́ благове́стницы, / и Сио́ну рцы́те: / приими́ /
от нас ра́дости благове́щения, Воскресе́ния Христо́ва: /
красу́йся, лику́й / и ра́дуйся, Иерусали́ме, / Царя́
Христа́ узре́в из гро́ба, / я́ко жениха́ происходя́ща.</p>

<p class="MsoNormal" id="n2259"><span style="color:red" id="n2260">Стих:</span> <b id="n2261">Та́ко да поги́бнут
гре́шницы от Лица́ Бо́жия, / а пра́ведницы да возвеселя́тся.</b></p>

<p class="MsoNormal" id="n2262"><span style="color:red" id="n2263">М</span>ироно́сицы жены́,
/ у́тру глубоку́, / предста́вша гро́бу Живода́вца, /
обрето́ша А́нгела / на ка́мени седя́ща, / и той провеща́в
им, / си́це глаго́лаше: / что и́щете Жива́го с ме́ртвыми;
/ что пла́чете Нетле́ннаго во тли? / Ше́дше, пропове́дите
ученико́м Его́.</p>

<p class="MsoNormal" id="n2264"><span style="color:red" id="n2265">Стих:</span> <b id="n2266">Сей день, его́же
сотвори Госпо́дь, / возра́дуемся и возвесели́мся в онь.</b></p>

<p class="MsoNormal" id="n2267"><span style="color:red" id="n2268">П</span>а́сха кра́сная, /
Па́сха, Госпо́дня Па́сха! / Па́сха всечестна́я / нам
возсия́. Па́сха, / ра́достию друг дру́га обы́мем. / О
Па́сха! / Избавле́ние ско́рби, / и́бо из гро́ба днесь,
/ я́ко от черто́га / возсия́в Христо́с, / жены́ ра́дости
испо́лни, глаго́ля: / пропове́дите апо́столом.</p>

<p class="MsoNormal" id="n2269"><span style="color:red" id="n2270">Слава, глас 5:</span> Тебе́,
оде́ющагося све́том я́ко ри́зою, / снем Ио́сиф с Дре́ва
с Никоди́мом, / и ви́дев ме́ртва на́га непогребе́нна,
/ благосе́рдный плач восприи́м, / рыда́я глаго́лаше: / увы
мне, сладча́йший Иису́се! / Его́же вма́ле со́лнце на
Кресте́ ви́сима узре́вше, / мра́ком облага́шеся, / и
земля́ стра́хом колеба́шеся, / и раздира́шеся церко́вная
заве́са, / но се ны́не ви́жду Тя, / мене́ ра́ди во́лею
подъе́мша смерть. / Ка́ко погребу́ Тя, Бо́же мой; / или́
ка́ко плащани́цею обвию́; / ко́има ли рука́ма прикосну́ся
нетле́нному Твоему́ те́лу; / или́ ки́я пе́сни
воспою́ Твоему́ исхо́ду, Ще́дре; / велича́ю стра́сти
Твоя́, / песносло́влю и погребе́ние Твое́ со Воскресе́нием,
зовы́й: / Го́споди, сла́ва Тебе́.</p>

<p class="MsoNormal" id="n2271"><span style="color:red" id="n2272">И ныне, глас тойже:</span> Воскресе́ния
день, / и просвети́мся торжество́м, / и друг дру́га обы́мем.
/ Рцем бра́тие, / и ненави́дящим нас, / прости́м вся Воскресе́нием,
/ и та́ко возопии́м: / Христо́с воскре́се из ме́ртвых,
/ сме́ртию смерть попра́в, / и су́щим во гробе́х живо́т
дарова́в.</p>

<p class="MsoNormal" id="n2273"><span style="color:red" id="n2274">Таже, </span>Ны́не отпуща́еши:
<span style="color:red" id="n2275">На благословении хлебов тропарь</span> Богоро́дице
Де́во: <span style="color:red" id="n2276">трижды. И обычное чтение Деяний.</span></p>

<p class="MsoNormal" id="n2277"><span style="color:red" id="n2278">Аще ли случится не быти бдению:
поются на</span> Го́споди воззва́х: <span style="color:red" id="n2279">стихиры
воскресны, 4. И мироносиц с литийными, на 6. Вход. Прокимен. На стиховне
стихиры Пасхи. </span>Сла́ва, и ны́не, глас<span style="color:red" id="n2280">
5, </span>Тебе́ одеющагося светом: <span style="color:red" id="n2281">На Полунощнице
канон Троичен поется по обычаю.</span></p>

<p class="MsoNormal" id="n2282"><span style="color:red" id="n2283">Ведомо же буди, яко от Недели
святаго Фомы, не бывает хлеболомление по благословении хлебов, за краткость
нощи.</span></p>

<h2 style="margin-left:0in;text-indent:0in" id="n2284"><a name="_НА_УТРЕНИ_1" id="n2285"></a>НА
УТРЕНИ</h2>

<h3 id="n2286">На Бог Господь: тропарь, глас 2.</h3>

<p class="MsoNormal" id="n2287"><span style="color:red" id="n2288">Е</span>гда́ снизше́л еси́
к сме́рти, Животе́ Безсме́ртный, / тогда́ ад умертви́л
еси́ блиста́нием Божества́; / егда́ же и уме́ршия от
преиспо́дних воскреси́л еси́, / вся Си́лы Небе́сныя
взыва́ху: / Жизнода́вче, Христе́ Бо́же наш, сла́ва
Тебе́. <span style="color:red" id="n2289">[Дважды.]</span></p>

<p class="MsoNormal" id="n2290"><span style="color:red" id="n2291">Слава:</span> Благообра́зный Ио́сиф,
/ с Дре́ва снем Пречи́стое Те́ло Твое́, / плащани́цею
чи́стою обви́в, и благоуха́ньми, / во гро́бе но́ве,
закры́в, положи́, / но тридне́вен воскре́сл еси́, Го́споди,
/ подая́й ми́рови ве́лию ми́лость.</p>

<p class="MsoNormal" id="n2292"><span style="color:red" id="n2293">И ныне:</span> Мироно́сицам
жена́м, при гро́бе предста́в А́нгел, вопия́ше: / ми́ра
ме́ртвым суть прили́чна, / Христо́с же истле́ния яви́ся
чуждь. / Но возопи́йте: воскре́се Госпо́дь, / подая́й ми́рови
ве́лию ми́лость.</p>

<h3 id="n2294">По 1-м стихословии седальны, глас 2:</h3>

<p class="MsoNormal" id="n2295"><span style="color:red" id="n2296">К</span>а́мень гро́бный
запеча́тати не возбрани́в, / ка́мень ве́ры воскресы́й
по́дал еси́ всем: / Го́споди сла́ва Тебе́.</p>

<p class="MsoNormal" id="n2297"><span style="color:red" id="n2298">Стих:</span> <b id="n2299">Воскресни́ Го́споди
Бо́же мой, да вознесе́тся рука́ Твоя́, / не забу́ди
убо́гих Твои́х до конца́.</b></p>

<p class="MsoNormal" id="n2300"><span style="color:red" id="n2301">Н</span>е́дро пречи́стое в
вы́шних не истощи́вый, / погребе́ние и Воскресе́ние о всех
прия́л еси́, / Го́споди, сла́ва Тебе́.</p>

<p class="MsoNormal" id="n2302"><span style="color:red" id="n2303">Слава, и ныне, Богородичен:</span> Вся
па́че смы́сла, / вся пресла́вная Твоя́, Богоро́дице,
та́инства, / чистоте́ запеча́танней, и де́вству храни́му,
/ Ма́ти позна́лася еси́ нело́жна, / Бо́га ро́ждши
и́стиннаго: / Того́ моли́, спасти́ся душа́м на́шим.</p>

<h3 id="n2304">По 2-м стихословии седальны, глас 2:</h3>

<p class="MsoNormal" id="n2305"><span style="color:red" id="n2306">М</span>ироно́сицы у́тро
прише́дшия, / и гроб тощ ви́девшия, апо́столом глаго́лаху:
/ тле́ние низложи́ держа́вный, / и су́щия во а́де
исхити́ уз, / пропове́дите дерзнове́нием, я́ко воскре́се
Христо́с Бог, / да́руяй ми́рови ве́лию ми́лость.</p>

<p class="MsoNormal" id="n2307"><span style="color:red" id="n2308">Стих:</span> <b id="n2309">Испове́мся Тебе́
Го́споди всем се́рдцем мои́м, / пове́м вся чудеса́
Твоя́.</b></p>

<p class="MsoNormal" id="n2310"><span style="color:red" id="n2311">М</span>и́ры погребе́ния
Твоего́ жены́ нося́ща, / тай ко гро́бу приидо́ша ура́нше,
/ иуде́йския боя́щеся де́рзости, / и во́инов предзря́ще
утвержде́ние. / Но естество́ немощно́е му́жество победи́,
/ я́ко наме́рение ми́лостивное Бо́гу угоди́. / Прили́чно
у́бо взыва́ху: / воскресни́, Го́споди, помози́ нам, /
и изба́ви нас сла́вы ра́ди и́мене Твоего́.</p>

<p class="MsoNormal" id="n2312"><span style="color:red" id="n2313">Слава, и ныне, Богородичен:</span> Препросла́вленна
еси́ Богоро́дице Де́во, пое́м Тя: / Кресто́м бо Сы́на
Твоего́ низложи́ся ад / и смерть умертви́ся: / умерщвле́ннии
воста́хом и живота́ сподо́бихомся, / рай восприя́хом дре́внее
наслажде́ние. / Тем благодаря́ще славосло́вим, / я́ко держа́внаго
Христа́ Бо́га на́шего, / и еди́наго Многоми́лостиваго.</p>

<p class="MsoNormal" id="n2314"><span style="color:red" id="n2315">И чтение во Евангелии толковом по
чину своему.</span></p>

<p class="MsoNormal" id="n2316"><span style="color:red" id="n2317">По Непорочнах тропари:</span> А́нгельский
собо́р:</p>

<h3 id="n2318">И абие ипакои. Глас 2:</h3>

<p class="MsoNormal" id="n2319"><span style="color:red" id="n2320">П</span>о стра́сти ше́дша
во гроб жены́, / во е́же пома́зати те́ло Твое́, Христе́
Бо́же, / ви́деша а́нгелы во гро́бе, и ужасо́шася: /
глас бо слы́шаху от них, я́ко воскре́се Госпо́дь, / да́руя
мiрови ве́лию ми́лость.</p>

<p class="MsoNormal" id="n2321"><span style="color:red" id="n2322">И чтение.</span></p>

<h3 id="n2323">И абие степенны, глас 2, по дважды.<br id="n2324">
Антифон 1:</h3>

<p class="MsoNormal" id="n2325"><span style="color:red" id="n2326">Н</span>а не́бо о́чи пуща́ю
моего́ се́рдца, к Тебе́, Спа́се, / спаси́ мя Твои́м
осия́нием.</p>

<p class="MsoNormal" id="n2327"><span style="color:red" id="n2328">П</span>оми́луй нас согреша́ющих
Тебе́ мно́го, / на вся́кий час, о Христе́ мой, / и даждь о́браз
пре́жде конца́ пока́ятися Тебе́.</p>

<p class="MsoNormal" id="n2329"><span style="color:red" id="n2330">Слава:</span> Свято́му Ду́ху,
Е́же ца́рствовати подоба́ет, / освяща́ти, подвиза́ти
тварь: / Бог бо есть, Единосу́щен Отцу́ и Сло́ву.</p>

<p class="MsoNormal" id="n2331"><span style="color:red" id="n2332">И ныне, тойже.</span></p>

<h3 id="n2333">Антифон 2:</h3>

<p class="MsoNormal" id="n2334"><span style="color:red" id="n2335">А́</span>ще не Госпо́дь бы
был в нас, / кто дово́лен цел сохране́н бы́ти от врага́, /
ку́пно и человекоуби́йцы?</p>

<p class="MsoNormal" id="n2336"><span style="color:red" id="n2337">З</span>убо́м их не преда́ждь,
Спа́се, Твоего́ раба́, / и́бо льво́вым о́бразом
на мя подвиза́ются врази́ мои́.</p>

<p class="MsoNormal" id="n2338"><span style="color:red" id="n2339">Слава:</span> Свято́му Ду́ху
живонача́лие и честь, / вся бо созда́нная, / я́ко Бог сый си́лою,
/ соблюда́ет во Отце́, Сы́ном же.</p>

<p class="MsoNormal" id="n2340"><span style="color:red" id="n2341">И ныне, тойже.</span></p>

<h3 id="n2342">Антифон 3:</h3>

<p class="MsoNormal" id="n2343"><span style="color:red" id="n2344">Н</span>аде́ющиися на Го́спода,
уподо́бишася горе́ святе́й, / и́же ника́коже дви́жутся
прило́ги вра́жиими.</p>

<p class="MsoNormal" id="n2345"><span style="color:red" id="n2346">В</span> беззако́нии рук свои́х
да не про́струт боже́ственне живу́щии, / не оставля́ет бо
Христо́с жезла́ на жре́бии Свое́м.</p>

<p class="MsoNormal" id="n2347"><span style="color:red" id="n2348">Слава:</span> Святы́м Ду́хом
то́чится вся́ка прему́дрость, / отсю́ду благода́ть апо́столом,
/ и страда́льчествы венча́ются му́ченицы, и проро́цы зрят.</p>

<p class="MsoNormal" id="n2349"><span style="color:red" id="n2350">И ныне, тойже.</span></p>

<h3 id="n2351">Прокимен, глас 2:</h3>

<p class="MsoNormal" id="n2352"><span style="color:red" id="n2353">В</span>оста́ни, Го́споди,
Бо́же мой, повеле́нием, и́мже запове́дал еси́, / и сонм
люде́й обы́дет Тя. <span style="color:red" id="n2354">Стих:</span><span style="color:red" id="n2355"> </span>Го́споди Бо́же мой, на Тя упова́х, спаси́
мя.</p>

<p class="MsoNormal" id="n2356"><span style="color:red" id="n2357">Таже другий прокимен: </span>Вся́кое
дыха́ние / да хва́лит Го́спода. <span style="color:red" id="n2358">Стих:</span>
Хвали́те Бо́га во святы́х Его́, хвали́те Его́ в
утверже́нии си́лы Его́.</p>

<h3 id="n2359">Евангелие утреннее воскресное 3,<br id="n2360">
от Марка, зачало 71. [Мк. 16, 9 – 20.]</h3>

<p class="MsoNormal" id="n2361"><span style="color:red" id="n2362">В</span>о вре́мя о́но
воскре́с Иису́с зау́тра, в пе́рвую суббо́ту, яви́ся
пре́жде Мари́и Магдали́ни, из нея́же изгна́ седмь бесо́в.
Она́ же ше́дши возвести́ с Ним бы́вшим, пла́чущимся и
рыда́ющим. И они́ слы́шавше, я́ко жив есть, и ви́ден
бысть от нея́, не я́ша ве́ры. По сих же двема́ от них гряду́щема
яви́ся ине́м о́бразом, иду́щема на село́. И та ше́дша
возвести́ста про́чим: и ни те́ма ве́ры я́ша. Последи́
же возлежа́щим им единомуна́десяте яви́ся, и поноси́ неве́рствию
их и жестосе́рдию, я́ко ви́девшим Его́ воста́вша не я́ша
ве́ры. И рече́ им: ше́дше в мир весь, пропове́дите Ева́нгелие
всей тва́ри. И́же ве́ру име́т и крести́тся, спасе́н
бу́дет, а и́же не име́т ве́ры, осужде́н бу́дет.
Зна́мения же ве́ровавшим сия́ после́дуют: и́менем Мои́м
бе́сы иждену́т; язы́ки возглаго́лют но́вы; зми́я
возму́т; а́ще и что сме́ртно испию́т, не вреди́т их;
на неду́жныя ру́ки возложа́т, и здра́ви бу́дут. Госпо́дь
же у́бо, по глаго́лании Его́ к ним, вознесе́ся на не́бо,
и се́де одесну́ю Бо́га. Они́ же изше́дше пропове́даша
всю́ду, Го́споду поспе́шствующу и сло́во утвержа́ющу
после́дствующими зна́меньми. Ами́нь.</p>

<h3 id="n2363">Таже глаголем трижды:</h3>

<p class="MsoNormal" id="n2364"><span style="color:red" id="n2365">В</span>оскресе́ние Христо́во
ви́девше, / поклони́мся Свято́му Го́споду Иису́су, / еди́ному
безгре́шному. / Кресту́ Твоему́ покланя́емся, Христе́,
/ и свято́е Воскресе́ние Твое́ пое́м и сла́вим. / Ты бо
еси́ Бог наш, / ра́зве Тебе́ ино́го не зна́ем, / и́мя
Твое́ имену́ем. / Прииди́те, вси ве́рнии, / поклони́мся
Свято́му Христо́ву Воскресе́нию: / се бо прии́де Кресто́м
ра́дость всему́ ми́ру. / Всегда́ благословя́ще Го́спода,
/ пое́м Воскресе́ние Его́: / распя́тие бо претерпе́в,
/ сме́ртию смерть разруши́.</p>

<p class="MsoNormal" id="n2366"><span style="color:red" id="n2367">Псалом 50. И целование Евангелиа.</span></p>

<p class="MsoNormal" style="text-autospace:ideograph-numeric" id="n2368"><span style="color:red" id="n2369">Слава:</span> Моли́твами апо́столов, / Ми́лостиве,
очи́сти / мно́жества согреше́ний на́ших.</p>

<p class="MsoNormal" style="text-autospace:ideograph-numeric" id="n2370"><span style="color:red" id="n2371">И ныне:</span> Моли́твами Богоро́дицы, / Ми́лостиве,
очи́сти / мно́жества согреше́ний на́ших.</p>

<p class="MsoNormal" id="n2372"><span style="color:red" id="n2373">Таже, глас 6: </span>Поми́луй мя,
Бо́же, / по вели́цей ми́лости Твое́й / и по мно́жеству
щедро́т Твои́х / очи́сти беззако́ние мое́.</p>

<p class="MsoNormal" id="n2374"><span style="color:red" id="n2375">Посем стихира: </span>Воскре́с Иису́с
от гро́ба, / я́коже прорече́, / даде́ нам живо́т ве́чный
/ и ве́лию ми́лость.</p>

<p class="MsoNormal" id="n2376"><span style="color:red" id="n2377">Таже, </span>Спаси́ Бо́же
лю́ди Твоя́:</p>

<p class="MsoNormal" id="n2378"><span style="color:red" id="n2379">Канон Пасхи со ирмосом, и с
Богородичны его, на 6. Таже настоящия Недели, Триоди канон на 8, глас 2:
Творение господина Андреа Критскаго. Катавасия:</span> Воскресе́ния день:</p>

<h3 id="n2380">Канон Пасхи. Глас 1.<br id="n2381">
Песнь 1.</h3>

<p class="MsoNormal" id="n2382"><span style="color:red" id="n2383">Ирмос:</span> Воскресе́ния день,
/ просвети́мся, лю́дие. / Па́сха, Госпо́дня Па́сха, /
от сме́рти бо к жи́зни, / и от земли́ к небеси́, / Христо́с
Бог нас преведе́, / побе́дную пою́щия.</p>

<p class="MsoNormal" id="n2384"><span style="color:red" id="n2385">Припев:</span> <b id="n2386">Христо́с
воскре́се из ме́ртвых.</b></p>

<p class="MsoNormal" id="n2387"><span style="color:red" id="n2388">О</span>чи́стим чу́вствия,
и у́зрим / непристу́пным све́том / Воскресе́ния, Христа́
/ блиста́ющася, / и ра́дуйтеся, реку́ща, / я́сно да услы́шим,
/ побе́дную пою́ще.</p>

<p class="MsoNormal" id="n2389"><span style="color:red" id="n2390">Припев:</span> <b id="n2391">Христо́с
воскре́се из ме́ртвых.</b></p>

<p class="MsoNormal" id="n2392"><span style="color:red" id="n2393">Н</span>ебеса́ у́бо досто́йно
да веселя́тся, / земля́ же да ра́дуется, / да пра́зднует же
мир, / ви́димый же весь и неви́димый: / Христо́с бо воста́,
/ весе́лие ве́чное.</p>

<h4 id="n2394">Иный канон Богородичен, подобен.<br id="n2395">
Егоже краестрочие на первых тропарех: Феофа́нус. Глас тойже.</h4>

<p class="MsoNormal" id="n2396"><span style="color:red" id="n2397">Припев:</span> <b id="n2398">Пресвята́я
Богоро́дице, спаси́ нас.</b></p>

<p class="MsoNormal" id="n2399"><span style="color:red" id="n2400">У</span>мерщвле́ния преде́л
сломи́ла еси́, / ве́чную жизнь ро́ждшая Христа́, / из
гро́ба возсия́вшаго днесь, / Де́во Всенепоро́чная, / и мир
просвети́вшаго.</p>

<p class="MsoNormal" id="n2401"><span style="color:red" id="n2402">Припев:</span> <b id="n2403">Пресвята́я
Богоро́дице, спаси́ нас.</b></p>

<p class="MsoNormal" id="n2404"><span style="color:red" id="n2405">В</span>оскре́сшаго ви́девши
Сы́на Твоего́ и Бо́га, / ра́дуйся со апо́столы
Богоблагода́тная Чи́стая: / и е́же ра́дуйся пе́рвее, /
я́ко всех ра́дости вина́, восприя́ла еси́, / Богома́ти
Всенепоро́чная.</p>

<h4 id="n2406">Иный канон мироносиц, в немже поставим стихов 8.<br id="n2407">
Песнь 1. Глас 2.</h4>

<p class="MsoNormal" id="n2408"><span style="color:red" id="n2409">Ирмос:</span> Моисе́йскую песнь
восприи́мши, возопи́й душе́: / Помо́щник и Покрови́тель
бысть мне во спасе́ние, / Сей мой Бог и просла́влю Его́.</p>

<p class="MsoNormal" id="n2410"><span style="color:red" id="n2411">Р</span>аспя́лся еси́ пло́тию,
безстра́стный естество́м О́тчим, / прободе́н был еси́
в ре́бра, источи́вый ми́рови кровь и во́ду. / Ты Бог наш и
прославля́ем Тя.</p>

<p class="MsoNormal" id="n2412"><span style="color:red" id="n2413">К</span>рест Твой почита́ю, и
погребе́ние сла́влю, Бла́же, / и пою́, и покланя́юся
воста́нию Твоему́, и взыва́ю: / Ты Бог наш и прославля́ем
Тя.</p>

<p class="MsoNormal" id="n2414"><span style="color:red" id="n2415">А́</span>ще и вкуси́л еси́
же́лчи, сла́досте церко́вная, / но источи́л еси́ нам
нетле́ние от ребр Твои́х. / Ты Бог наш и прославля́ем Тя.</p>

<p class="MsoNormal" id="n2416"><span style="color:red" id="n2417">В</span>мени́лся еси́, Спа́се,
с ме́ртвыми, ме́ртвыя воздви́гнувый, / вкуси́л еси́
тли, / истле́ния бо вся́ко не позна́л еси́. / Ты Бог наш и
прославля́ем Тя.</p>

<p class="MsoNormal" id="n2418"><span style="color:red" id="n2419">Д</span>а весели́тся Сио́н,
да ра́дуется и не́бо, / воскре́се Христо́с, ме́ртвыя
воздви́гнувый, песносло́вящия: / Ты Бог наш и прославля́ем Тя.</p>

<p class="MsoNormal" id="n2420"><span style="color:red" id="n2421">П</span>лащани́цами обви́в
Ио́сиф те́ло Твое́, Христе́, / во гро́бе но́ве
положи́ Тя, спасе́ние: / Ты же ме́ртвыя, я́ко Бог, воскреси́л
еси́.</p>

<p class="MsoNormal" id="n2422"><span style="color:red" id="n2423">П</span>редвари́вшия у́тро
жены́, ви́деша Христа́, / и боже́ственным вопия́ху
ученико́м: / вои́стинну Христо́с воскре́се, / прииди́те
с на́ми воспо́йте Его́.</p>

<p class="MsoNormal" id="n2424"><span style="color:red" id="n2425">Слава:</span> Всесвята́я Тро́ице,
еди́но Божество́, безнача́льная Еди́нице, / О́тче и Сы́не
и Боже́ственный Ду́ше, спаса́й мир, / Ты Бог наш и прославля́ем
Тя.</p>

<p class="MsoNormal" id="n2426"><span style="color:red" id="n2427">И ныне:</span> Дре́внюю кля́тву
разреши́вши, Чи́стая, во утро́бе Твое́й / возрасти́ла еси́
нам благослове́ние, Младе́нца роди́вши: / Сей бо Бог, а́ще
и плоть но́сит.</p>

<p class="MsoNormal" id="n2428"><span style="color:red" id="n2429">Катавасия:</span> Воскресе́ния
день, / просвети́мся, лю́дие. / Па́сха, Госпо́дня
Па́сха, / от сме́рти бо к жи́зни, / и от земли́ к небеси́,
/ Христо́с Бог нас преведе́, / побе́дную пою́щия.</p>

<h3 id="n2430">Песнь 3.</h3>

<p class="MsoNormal" id="n2431"><span style="color:red" id="n2432">Ирмос:</span> Прииди́те, пи́во
пие́м но́вое, / не от ка́мене непло́дна чудоде́емое, /
но нетле́ния исто́чник / из гро́ба одожди́вша Христа́,
/ в Не́мже утвержда́емся.</p>

<p class="MsoNormal" id="n2433"><span style="color:red" id="n2434">Припев:</span> <b id="n2435">Христо́с
воскре́се из ме́ртвых.</b></p>

<p class="MsoNormal" id="n2436"><span style="color:red" id="n2437">Н</span>ы́не вся испо́лнишася
све́та, / не́бо же и земля́, и преиспо́дняя: / да пра́зднует
у́бо вся тварь / воста́ние Христо́во, / в не́мже утвержда́ется.</p>

<p class="MsoNormal" id="n2438"><span style="color:red" id="n2439">Припев:</span> <b id="n2440">Христо́с
воскре́се из ме́ртвых.</b></p>

<p class="MsoNormal" id="n2441"><span style="color:red" id="n2442">В</span>чера́ спогребо́хся
Тебе́ Христе́, / совостаю́ днесь / воскре́сшу Тебе́, /
сраспина́хся Тебе́ вчера́, / Сам мя спросла́ви Спа́се
во Ца́рствии Твое́м.</p>

<p class="MsoNormal" id="n2443"><span style="color:red" id="n2444">Припев:</span> <b id="n2445">Пресвята́я
Богоро́дице, спаси́ нас.</b></p>

<p class="MsoNormal" id="n2446"><span style="color:red" id="n2447">Н</span>а нетле́нную жизнь
прихожду́ днесь / бла́гостию ро́ждшагося из Тебе́, Чи́стая,
/ и всем конце́м свет облиста́вшаго.</p>

<p class="MsoNormal" id="n2448"><span style="color:red" id="n2449">Припев:</span> <b id="n2450">Пресвята́я
Богоро́дице, спаси́ нас.</b></p>

<p class="MsoNormal" id="n2451"><span style="color:red" id="n2452">Б</span>о́га, Его́же
родила́ еси́ пло́тию, / из ме́ртвых, я́коже рече́,
/ воста́вша ви́девши, Чи́стая, лику́й, / и Сего́ я́ко
Бо́га Пречи́стая возвелича́й.</p>

<p class="MsoNormal" id="n2453">&nbsp;</p>

<p class="MsoNormal" id="n2454"><span style="color:red" id="n2455">Ин. Ирмос:</span> Непло́дствовавший
мой ум, / плодоно́сен, Бо́же, покажи́ ми, / де́лателю до́брых,
насади́телю благи́х, / благоутро́бием Твои́м.</p>

<p class="MsoNormal" id="n2456"><span style="color:red" id="n2457">Д</span>ла́ни на Кресте́ просте́рл
еси́, Иису́се, / язы́ки вся от пре́лести собра́в, / к
позна́нию Твоему́ созва́л еси́, Спа́се.</p>

<p class="MsoNormal" id="n2458"><span style="color:red" id="n2459">И</span>уде́йстии лю́дие
Пила́ту вопию́т: / отпусти́ нам злоде́йственнаго разбо́йника,
/ возми́, возми́, распни́ Безгре́шнаго.</p>

<p class="MsoNormal" id="n2460"><span style="color:red" id="n2461">Р</span>аспе́ншуся Тебе́,
Христе́, помрачи́ся свет, земля́ потрясе́ся, / и из гробо́в
ме́ртвии воста́ша мно́зи, стра́хом держа́вы Твоея́.</p>

<p class="MsoNormal" id="n2462"><span style="color:red" id="n2463">П</span>редстоя́щи Кресту́
А́гница Твоя́, Иису́се, пла́чем вопия́ше: / ка́мо
и́деши, Сы́не? / Ка́мо гряде́ши, А́гнче, за всех закла́выйся?</p>

<p class="MsoNormal" id="n2464"><span style="color:red" id="n2465">П</span>окланя́юся Твоему́
Кресту́, воспева́ю и погребе́ние, / почита́ю стра́сти,
и гво́здия руку́, и копие́, Иису́се, / и Воскресе́ние
Твое́.</p>

<p class="MsoNormal" id="n2466"><span style="color:red" id="n2467">В</span>оскре́сл еси́,
Иису́се, плене́н бысть враг, / Ада́м изба́вися, и Е́ва
с ним от уз и тли, Воскресе́нием Твои́м.</p>

<p class="MsoNormal" id="n2468"><span style="color:red" id="n2469">В</span>оскре́сшу Тебе́,
Христе́, / сокруши́шася вереи́ и врата́ а́дова, / и
сме́ртныя у́зы разруши́шася, а́бие стра́хом держа́вы
Твоея́.</p>

<p class="MsoNormal" id="n2470"><span style="color:red" id="n2471">Б</span>огоприе́мче Ио́сифе,
гряди́, ста́ни с на́ми, / воскре́се, зовы́й, Иису́с
Изба́витель, / воздви́гнувый Ада́ма благоутро́бием Свои́м.</p>

<p class="MsoNormal" id="n2472"><span style="color:red" id="n2473">Д</span>а ра́дуется с на́ми
ученико́в двоенадеся́тица, / с мироно́сицами жена́ми и Ио́сифом,
/ и со други́ми ученики́ и учени́цами Христо́выми.</p>

<p class="MsoNormal" id="n2474"><span style="color:red" id="n2475">Слава:</span><b id="n2476"> </b>Со Отце́м
и Сы́ну и Ду́ху Пра́вому, / еди́ному Естеству́ покланя́юся
и воспева́ю, / Ли́цы разделя́я и Существо́м соединя́я.</p>

<p class="MsoNormal" id="n2477"><span style="color:red" id="n2478">И ныне, Богородичен:</span> Блаже́нна
еси́, Чи́стая, из ко́рене Иессе́ова су́щая, / из него́же
жезл и цвет Христа́, по пло́ти нас ра́ди возрасти́вшая.</p>

<p class="MsoNormal" id="n2479"><span style="color:red" id="n2480">Катавасия:</span> Прииди́те, пи́во
пие́м но́вое, / не от ка́мене непло́дна чудоде́емое, /
но нетле́ния исто́чник / из гро́ба одожди́вша Христа́,
/ в Не́мже утвержда́емся.</p>

<h3 id="n2481">Таже кондак, глас 8:</h3>

<p class="MsoNormal" id="n2482"><span style="color:red" id="n2483">А́</span>ще и во гроб снизше́л
еси́, Безсме́ртне, / но а́дову разруши́л еси́ си́лу,
/ и воскре́сл еси́, я́ко победитель, Христе́ Бо́же, /
жена́м мироно́сицам веща́вый: ра́дуйтеся, / и Твои́м
апо́столом мир да́руяй, / па́дшим подая́й воскресе́ние.</p>

<p class="MsoNormal" id="n2484"><span style="color:red" id="n2485">Икос:</span> Е́же пре́жде
со́лнца Со́лнце заше́дшее иногда́ во гроб, / предвари́ша
ко у́тру, и́щущия я́ко дне м<span lang="EN-US" id="n2486">v</span>роно́сицы
де́вы, / и друга́ ко друзе́й вопия́ху: / о други́ни!
Прииди́те, воня́ми пома́жем те́ло живоно́сное и
погребе́ное, / плоть воскреси́вшаго па́дшаго Ада́ма, лежа́щую
во гро́бе. / И́дем, потщи́мся я́коже волсви́, и
поклони́мся, / и принесе́м м<span lang="EN-US" id="n2487">v</span>́ра я́ко
да́ры, не в пелена́х, но в плащани́це обви́тому, / и пла́чим,
и возопии́м: о Влады́ко, воста́ни, / па́дшим подая́й
воскресе́ние.</p>

<h3 id="n2488">И седален глас 2.<br id="n2489">
Подобен: <span style="color:windowtext" id="n2490">Вы́шних ища́:</span></h3>

<p class="MsoNormal" id="n2491"><span style="color:red" id="n2492">М</span>и́ра те́пле гро́бу
прино́сят жены́, Спа́се, / А́нгела све́тлостию ду́ши
веселя́ху, / и Бо́га Тя всех пропове́даху, и ученико́м
вопия́ху: / вои́стинну воскре́се из гро́ба всех Жизнь.</p>

<p class="MsoNormal" id="n2493"><span style="color:red" id="n2494">Слава и ныне, глас тойже:</span> Ученико́в
Твои́х лик с мироно́сицами жена́ми ра́дуется согла́сно,
/ о́бщий бо пра́здник с ни́ми пра́зднуют, / в сла́ву и
честь Твоего́ Воскресе́ния. / И те́ми вопие́м Ти,
Человеколю́бче Го́споди: / лю́дем Твои́м пода́ждь ве́лию
ми́лость.</p>

<h3 id="n2495">Песнь 4.</h3>

<p class="MsoNormal" id="n2496"><span style="color:red" id="n2497">Ирмос:</span> На Боже́ственней
стра́жи / богоглаго́ливый Авваку́м / да ста́нет с
на́ми и пока́жет / светоно́сна А́нгела / я́сно глаго́люща:
/ днесь спасе́ние ми́ру, / я́ко воскре́се Христо́с, /
я́ко всеси́лен.</p>

<p class="MsoNormal" id="n2498"><span style="color:red" id="n2499">Припев:</span> <b id="n2500">Христо́с
воскре́се из ме́ртвых.</b></p>

<p class="MsoNormal" id="n2501"><span style="color:red" id="n2502">М</span>у́жеский у́бо пол,
/ я́ко разве́рзый де́вственную утро́бу, / яви́ся
Христо́с, / я́ко челове́к же, / А́гнец нарече́ся, /
непоро́чен же, / я́ко невку́сен скве́рны, / на́ша Па́сха,
/ и я́ко Бог и́стинен / соверше́н рече́ся.</p>

<p class="MsoNormal" id="n2503"><span style="color:red" id="n2504">Припев:</span> <b id="n2505">Христо́с
воскре́се из ме́ртвых.</b></p>

<p class="MsoNormal" id="n2506"><span style="color:red" id="n2507">Я́</span>ко единоле́тный а́гнец,
/ благослове́нный нам вене́ц Христо́с, / во́лею за всех
закла́н бысть, / Па́сха чисти́тельная, / и па́ки из гро́ба
кра́сное / пра́вды нам возсия́ Со́лнце.</p>

<p class="MsoNormal" id="n2508"><span style="color:red" id="n2509">Припев:</span> <b id="n2510">Христо́с
воскре́се из ме́ртвых.</b></p>

<p class="MsoNormal" id="n2511"><span style="color:red" id="n2512">Б</span>огооте́ц у́бо Дави́д
/ пред се́нным ковче́гом скака́ше игра́я, / лю́дие же
Бо́жии святи́и, / образо́в сбытие́ зря́ще, / весели́мся
Боже́ственне, / я́ко воскре́се Христо́с, / я́ко Всеси́лен.</p>

<p class="MsoNormal" id="n2513"><span style="color:red" id="n2514">Припев:</span> <b id="n2515">Пресвята́я
Богоро́дице, спаси́ нас.</b></p>

<p class="MsoNormal" id="n2516"><span style="color:red" id="n2517">С</span>озда́вый Ада́ма,
Твоего́ пра́отца, Чи́стая, / зи́ждется от Тебе́, / и
сме́ртное жили́ще разори́ Свое́ю сме́ртию днесь, / и
озари́ вся / боже́ственными блиста́ньми воскресе́ния.</p>

<p class="MsoNormal" id="n2518"><span style="color:red" id="n2519">Припев:</span> <b id="n2520">Пресвята́я
Богоро́дице, спаси́ нас.</b></p>

<p class="MsoNormal" id="n2521"><span style="color:red" id="n2522">Е</span>го́же родила́ еси́
Христа́, / прекра́сно из ме́ртвых возсия́вша, Чи́стая,
зря́щи, / до́брая и непоро́чная в жена́х и кра́сная, /
днесь во спасе́ние всех, / со апо́столы ра́дующися, Того́
прославля́й.</p>

<p class="MsoNormal" id="n2523">&nbsp;</p>

<p class="MsoNormal" id="n2524"><span style="color:red" id="n2525">Ин. Ирмос:</span> Е́же от Де́вы
Твое́ рождество́ проро́к предзря́, / воспропове́даше
вопия́: / слух Твой услы́шах и убоя́хся, / я́ко от ю́га
и из горы́ святы́я приосене́нныя / прише́л еси́,
Христе́.</p>

<p class="MsoNormal" id="n2526"><span style="color:red" id="n2527">К</span>ресто́м плени́л еси́
а́дово чре́во, / и совоздви́гл еси́ ме́ртвыя, / и сме́рти
разруши́л еси́ мучи́тельство, / те́мже, и́же от Ада́ма
покланя́ющиися, / пое́м погребе́ние Твое́ и воста́ние,
Христе́.</p>

<p class="MsoNormal" id="n2528"><span style="color:red" id="n2529">Б</span>лаговоли́вый, Спа́се
наш, / за благоутро́бие ми́лости пригвозди́тися на Кресте́,
/ и от пра́отчия изба́вити ны кля́твы, / разреши́ у́зы
мно́гих мои́х согреше́ний, / мо́жеши бо, ели́ка хо́щеши,
твори́ти.</p>

<p class="MsoNormal" id="n2530"><span style="color:red" id="n2531">Н</span>а Кресте́ пригвозди́вый
мою́ дре́внюю кля́тву, / и источи́вый мне, Спа́се,
благослове́ние кро́вию от ребр Твои́х, / разреши́ у́зы
мно́гих мои́х согреше́ний, / мо́жеши бо, ели́ка хо́щеши,
твори́ти.</p>

<p class="MsoNormal" id="n2532"><span style="color:red" id="n2533">А</span>д, Спа́се, срет Тя в
преиспо́дних, огорчи́ся / помышля́я, я́ко я́же дре́вле
пожре́ти возмоги́й, / ны́не нево́лею отда́в, истязу́ется
в до́льних, / и пленя́емь, и обнажа́емь быва́ет ме́ртвых.</p>

<p class="MsoNormal" id="n2534"><span style="color:red" id="n2535">А́</span>ще и ка́мень
запеча́тася с кустоди́ею, о беззако́ннии врази́, / но
воскре́се Госпо́дь, я́коже прорече́, / разреша́я у́зы
мно́гих мои́х согреше́ний, / мо́жет бо, ели́ка хо́щет,
твори́ти.</p>

<p class="MsoNormal" id="n2536"><span style="color:red" id="n2537">В</span>оскресы́й из гро́ба,
и плени́вый а́да, и оживи́вый ме́ртвыя, / и нетле́ние
источи́вый мне Твои́м воста́нием, / разреши́ у́зы мно́гих
мои́х согреше́ний, / мо́жеши бо, ели́ка хо́щеши, твори́ти.</p>

<p class="MsoNormal" id="n2538"><span style="color:red" id="n2539">В</span>ои́стинну постыди́теся
беззако́ннии, / Христо́с бо воскре́се, и совоздви́же ме́ртвыя,
зовы́й: / дерза́йте, аз победи́х мир. / Ве́руйте у́бо
Ему́, или́ умолчи́те лестцы́, / отмета́ющиися Воскресе́ния
Его́.</p>

<p class="MsoNormal" id="n2540"><span style="color:red" id="n2541">М</span>ироно́сицам, е́же
ра́дуйтеся, / воскресы́й от гро́ба, возгласи́в, Бла́же,
/ и апо́столом пропове́дайте воста́ние Мое́, / разреши́
у́зы мно́гих мои́х согреше́ний, / мо́жеши бо, ели́ка
хо́щеши, твори́ти.</p>

<p class="MsoNormal" id="n2542"><span style="color:red" id="n2543">И</span>о́сифа благообра́знаго,
/ ревни́теля благоче́стия, сове́тника и ученика́, / с
мироно́сицами почти́м и апо́столами, зову́ще с ни́ми,
/ и ве́рно воспева́юще Спа́сово Воскресе́ние све́тло.</p>

<p class="MsoNormal" id="n2544"><span style="color:red" id="n2545">Слава:</span> Пресу́щнаго
Божества́ неразде́льную сла́ву, кто возмо́жет изрещи́?
/ Еди́но бо Естество́м су́щи Тро́ица пое́тся безнача́льная,
/ сра́сленная я́ко Еди́ница, / в Тро́ице пева́емая
Ипоста́сьми просты́ми.</p>

<p class="MsoNormal" id="n2546"><span style="color:red" id="n2547">И ныне, Богородичен:</span> Во чре́во
Твое́ все́льшагося безму́жно ро́ждшая, Ма́ти Де́во
Чи́стая, / непреста́нно моли́, я́ко Богоро́дица, /
разреши́ти у́зы мно́гих мои́х согреше́ний, / мо́жеши
бо, ели́ка хо́щеши, помощи́.</p>

<p class="MsoNormal" id="n2548"><span style="color:red" id="n2549">Катавасия:</span> На Боже́ственней
стра́жи / богоглаго́ливый Авваку́м / да ста́нет с
на́ми и пока́жет / светоно́сна А́нгела / я́сно глаго́люща:
/ днесь спасе́ние ми́ру, / я́ко воскре́се Христо́с, /
я́ко всеси́лен.</p>

<h3 id="n2550">Песнь 5.</h3>

<p class="MsoNormal" id="n2551"><span style="color:red" id="n2552">Ирмос:</span> У́тренюем у́треннюю
глубоку́, / и вме́сто ми́ра песнь принесе́м Влады́це,
/ и Христа́ у́зрим / пра́вды Со́лнце, / всем жизнь возсия́юща.</p>

<p class="MsoNormal" id="n2553"><span style="color:red" id="n2554">Припев:</span> <b id="n2555">Христо́с
воскре́се из ме́ртвых.</b></p>

<p class="MsoNormal" id="n2556"><span style="color:red" id="n2557">Б</span>езме́рное Твое́
благоутро́бие, / а́довыми у́зами содержи́мии зря́ще, /
к све́ту идя́ху, Христе́, / весе́лыми нога́ми, / Па́сху
хва́ляще ве́чную.</p>

<p class="MsoNormal" id="n2558"><span style="color:red" id="n2559">Припев:</span> <b id="n2560">Христо́с
воскре́се из ме́ртвых.</b></p>

<p class="MsoNormal" id="n2561"><span style="color:red" id="n2562">П</span>ристу́пим свещено́снии,
/ исходя́щу Христу́ из гро́ба, я́ко жениху́, / и спра́зднуем
любопра́зднственными чи́нми / Па́сху Бо́жию спаси́тельную.</p>

<p class="MsoNormal" id="n2563"><span style="color:red" id="n2564">Припев:</span> <b id="n2565">Пресвята́я
Богоро́дице, спаси́ нас.</b></p>

<p class="MsoNormal" id="n2566"><span style="color:red" id="n2567">П</span>росвеща́ется боже́ственными
луча́ми и живоно́сными / воскресе́ния Сы́на Твоего́, /
Богома́ти Пречи́стая, / и ра́дости исполня́ется благочести́вых
собра́ние.</p>

<p class="MsoNormal" id="n2568"><span style="color:red" id="n2569">Припев:</span> <b id="n2570">Пресвята́я
Богоро́дице, спаси́ нас.</b></p>

<p class="MsoNormal" id="n2571"><span style="color:red" id="n2572">Н</span>е разве́рзл еси́
врата́ де́вства в воплоще́нии, / гро́ба не разруши́л еси́
печа́тей, Царю́ созда́ния, / отону́дуже воскре́сшаго
Тя зря́щи, Ма́ти, ра́довашеся.</p>

<p class="MsoNormal" id="n2573">&nbsp;</p>

<p class="MsoNormal" id="n2574"><span style="color:red" id="n2575">Ин. Ирмос:</span> Мглу души́
моея́, Спа́се мой, разгна́в / све́том за́поведей Твои́х
озари́ мя, / я́ко еди́н Царь ми́ра.</p>

<p class="MsoNormal" id="n2576"><span style="color:red" id="n2577">Т</span>ы пе́рвую оде́жду
мою́, / ю́же ми истка́, увы́ мне, се́ятель греха́,
/ совле́кл еси́, Спа́се мой, обле́кся в мя.</p>

<p class="MsoNormal" id="n2578"><span style="color:red" id="n2579">Л</span>и́ствие смоко́вное
сши мне грех мой, увы мне, / не сохра́ншему, Спа́се мой, пречи́стую
за́поведь Твою́, / змии́ным сове́том.</p>

<p class="MsoNormal" id="n2580"><span style="color:red" id="n2581">У</span>язви́вшуюся ду́шу
мою́ разбо́йническими помышле́ньми мои́ми, / предста́вый
и́же от Мари́и, и еле́й возлия́в, исцели́, Христо́с.</p>

<p class="MsoNormal" id="n2582"><span style="color:red" id="n2583">У</span> Креста́ предстоя́щи
Пречи́стая Богоро́дица, ма́терски взыва́ше: / оста́вил
Мя еси́ еди́ну, о Сы́не Мой и Бо́же!</p>

<p class="MsoNormal" id="n2584"><span style="color:red" id="n2585">Т</span>ы злонача́льнаго зми́я
/ ору́жием Креста́ Твоего́ низложи́в, / Твои́м воста́нием,
сокруши́л еси́ жа́ло сме́рти, Иису́се.</p>

<p class="MsoNormal" id="n2586"><span style="color:red" id="n2587">Г</span>де твое́, сме́рте,
жа́ло; / где твоя́, а́де, побе́да? / Ада́м да свопие́т:
/ сокруши́лся еси́ оживле́нием воздви́гшаго ме́ртвыя.</p>

<p class="MsoNormal" id="n2588"><span style="color:red" id="n2589">М</span>ироно́сицы жены́
гро́ба Твоего́ дости́гшия, оживи́вшаго до́льных, /
глас слы́шаху глаго́лющий: воскре́се Христо́с.</p>

<p class="MsoNormal" id="n2590"><span style="color:red" id="n2591">Б</span>лагочести́вых мироно́сиц
па́мять соверша́юще, / и всех учени́к Твои́х, в све́тлом
Твое́м воста́нии, / воспева́ем Тя, Христе́.</p>

<p class="MsoNormal" id="n2592"><span style="color:red" id="n2593">Б</span>лагообра́знаго вси
почти́м досто́йно, / и́же те́ло Госпо́дне от Дре́ва
сня и погребе́ ве́рно.</p>

<p class="MsoNormal" id="n2594"><span style="color:red" id="n2595">Слава:</span> Тебе́, Бо́гу
и Отцу́ и Сы́ну и Ду́ху, покланя́юся, трем Ипоста́сем,
/ и еди́но три ве́рую, Существо́м еди́нем.</p>

<p class="MsoNormal" id="n2596"><span style="color:red" id="n2597">И ныне:</span> Тя, безсе́менным
Рождество́м роди́вшую па́че естества́ / обнови́вшаго
естество́, Христа́ еди́наго Влады́ку воспева́ем, ве́рнии.</p>

<p class="MsoNormal" id="n2598"><span style="color:red" id="n2599">Катавасия:</span> У́тренюем у́треннюю
глубоку́, / и вме́сто ми́ра песнь принесе́м Влады́це,
/ и Христа́ у́зрим / пра́вды Со́лнце, / всем жизнь возсия́юща.</p>

<h3 id="n2600">Песнь 6.</h3>

<p class="MsoNormal" id="n2601"><span style="color:red" id="n2602">Ирмос:</span> Снизше́л еси́
в преиспо́дняя земли́, / и сокруши́л еси́ вереи́ ве́чныя,
/ содержа́щия свя́занныя, Христе́, / и тридне́вен, я́ко
от ки́та Ио́на, / воскре́сл еси́ от гро́ба.</p>

<p class="MsoNormal" id="n2603"><span style="color:red" id="n2604">Припев:</span> <b id="n2605">Христо́с
воскре́се из ме́ртвых.</b></p>

<p class="MsoNormal" id="n2606"><span style="color:red" id="n2607">С</span>охрани́в це́ла зна́мения
Христе́, / воскре́сл еси́ от гро́ба, / ключи́ Де́вы
не вреди́вый в рождестве́ Твое́м, / и отве́рзл еси́
нам ра́йския две́ри.</p>

<p class="MsoNormal" id="n2608"><span style="color:red" id="n2609">Припев:</span> <b id="n2610">Христо́с
воскре́се из ме́ртвых.</b></p>

<p class="MsoNormal" id="n2611"><span style="color:red" id="n2612">С</span>па́се мой, / живо́е
же и неже́ртвенное заколе́ние, / я́ко Бог Сам Себе́ / во́лею
приве́л Отцу́, / совоскреси́л еси́ всеро́днаго Ада́ма,
/ воскре́с от гро́ба.</p>

<p class="MsoNormal" id="n2613"><span style="color:red" id="n2614">Припев:</span> <b id="n2615">Пресвята́я
Богоро́дице, спаси́ нас.</b></p>

<p class="MsoNormal" id="n2616"><span style="color:red" id="n2617">В</span>озведе́ся дре́вле
держи́мое сме́ртию и тле́нием, / воплоти́вшимся от Твоего́
пречи́стаго чре́ва, / к нетле́нней и присносу́щней жи́зни,
/ Богоро́дице Де́во.</p>

<p class="MsoNormal" id="n2618"><span style="color:red" id="n2619">Припев:</span> <b id="n2620">Пресвята́я
Богоро́дице, спаси́ нас.</b></p>

<p class="MsoNormal" id="n2621"><span style="color:red" id="n2622">С</span>ни́де в преиспо́дняя
земли́, / в ложесна́ Твоя́, Чи́стая, сше́дый, / и
всели́выйся и воплоти́выйся па́че ума́, / и воздви́же
с Собо́ю Ада́ма, / воскре́с от гро́ба.</p>

<p class="MsoNormal" id="n2623">&nbsp;</p>

<p class="MsoNormal" id="n2624"><span style="color:red" id="n2625">Ин. Ирмос:</span> Во глубине́
грехо́вней содержи́мь есмь, Спа́се, / и в пучи́не жите́йстей
обурева́емь, / но я́коже Ио́ну от зве́ря, / и мене́ от
страсте́й возведи́, и спаси́ мя.</p>

<p class="MsoNormal" id="n2626"><span style="color:red" id="n2627">М</span>ертв есть ад, дерза́йте,
земноро́днии, / Христо́с бо на Дре́ве ви́сяй, / ве́рже
ору́жие нань, и лежи́т мертв, / я́же бо имя́ше, плени́ся
обнажи́вся.</p>

<p class="MsoNormal" id="n2628"><span style="color:red" id="n2629">П</span>лени́ся ад, дерза́йте
ме́ртвии, и гро́би отверзо́шася, / воста́ните от а́да,
вопие́т вам Христо́с, / вся прише́дый изба́вити от сме́рти
и тли.</p>

<p class="MsoNormal" id="n2630"><span style="color:red" id="n2631">М</span>е́ртвыя я́коже
возмо́г поже́рл еси́ иногда́, ны́не истязу́емь /
а́де, отда́ждь Ми, вопие́т тебе́ Жизнода́вец и Бог, /
вся прише́дый изба́вити от несы́таго твоего́ чре́ва.</p>

<p class="MsoNormal" id="n2632"><span style="color:red" id="n2633">Ж</span>ены́ мироно́сицы,
что тщите́ся про́чее? / Что же живо́му ми́ра прино́сите,
/ воскре́се Христо́с, я́коже предрече́. / Да преста́нут
ва́ша сле́зы, преше́дшия на ра́дость.</p>

<p class="MsoNormal" id="n2634"><span style="color:red" id="n2635">П</span>лащани́цею Тя, Христе́,
обви́в Ио́сиф благообра́зный, во гро́бе положи́, /
миропома́зав же разоре́нный Твоего́ телесе́ храм, / привали́
ка́мень вели́кий ко гро́бу.</p>

<p class="MsoNormal" id="n2636"><span style="color:red" id="n2637">Г</span>оспо́дь воскре́се
плени́вый врага́, / и у́зники исто́ргнув, возведе́
вся, / и первозда́ннаго Ада́ма, того́ возставля́я, / я́ко
Благоутро́бен и Человеколю́бец Бог.</p>

<p class="MsoNormal" id="n2638"><span style="color:red" id="n2639">Слава:</span><b id="n2640"> </b>Тро́ицу во
Еди́нстве воспои́м, ве́рнии, / с Сы́ном Отца́ сла́вяще,
и Ду́ха единосу́щна Сы́ну, и су́ща во Отце́ /
собезнача́льнаго и присносу́щнаго Бо́га.</p>

<p class="MsoNormal" id="n2641"><span style="color:red" id="n2642">И ныне, Богородичен:</span> Во чре́ве
невозде́ланно зачала́ еси́, Чи́стая, нетле́ния грозд,
я́ко лоза́, / из нея́же безсме́ртия то́ки, / я́коже
вино́ нам источа́ют ве́чную жизнь.</p>

<p class="MsoNormal" id="n2643"><span style="color:red" id="n2644">Катавасия:</span> Снизше́л
еси́ в преиспо́дняя земли́, / и сокруши́л еси́
вереи́ ве́чныя, / содержа́щия свя́занныя, Христе́, / и
тридне́вен, я́ко от ки́та Ио́на, / воскре́сл еси́
от гро́ба.</p>

<h3 id="n2645">Кондак, глас 2:</h3>

<p class="MsoNormal" id="n2646"><span style="color:red" id="n2647">Р</span>а́доватися мироно́сицам
повеле́л еси́, / плачь прама́тере Е́вы утоли́л еси́
/ воскресе́нием Твои́м, Христе́ Бо́же, / апо́столом же
Твои́м пропове́дати повеле́л еси́: / Спас воскре́се от
гро́ба.</p>

<p class="MsoNormal" id="n2648"><span style="color:red" id="n2649">Икос:</span> На гроб Твой, Спа́се,
мироно́сицы иду́щия, / к себе́ недоумева́хуся умо́м и
веща́ху: / кто нам ка́мень отвали́т гро́бный? / И воззре́вша
ви́дят, я́ко ка́мень отвале́н бе, / зра́ку же а́нгелову
со одея́нием дивля́хуся, / содержи́ми же бя́ху тре́петом,
и бежа́ти помышля́ху. / И к ним ю́ноша возопи́: / не бо́йтеся
вы, Его́же и́щете, воста́, / прииди́те, ви́дите ме́сто,
иде́же лежа́ше те́ло Иису́сово, / и ско́ро ше́дшия
возвести́те ученико́м: / Спас воскре́се от гро́ба.</p>

<p class="MsoNormal" id="n2650"><span style="color:red" id="n2651">Синаксарь Минеи. Таже Триоди.</span></p>

<h3 id="n2652">Песнь 7.</h3>

<p class="MsoNormal" id="n2653"><span style="color:red" id="n2654">Ирмос:</span> О́троки от пе́щи
изба́вивый, / быв Челове́к, / стра́ждет я́ко сме́ртен,
/ и стра́стию сме́ртное, / в нетле́ния облачи́т благоле́пие,
/ Еди́н благослове́н / отце́в Бог, и препросла́влен.</p>

<p class="MsoNormal" id="n2655"><span style="color:red" id="n2656">Припев:</span> <b id="n2657">Христо́с
воскре́се из ме́ртвых.</b></p>

<p class="MsoNormal" id="n2658"><span style="color:red" id="n2659">Ж</span>ены́ с ми́ры
богому́дрыя в след Тебе́ теча́ху, / Его́же, я́ко
ме́ртва, со слеза́ми иска́ху, / поклони́шася ра́дующияся
Живо́му Бо́гу, / и Па́сху та́йную / Твои́м, Христе́,
ученико́м благовести́ша.</p>

<p class="MsoNormal" id="n2660"><span style="color:red" id="n2661">Припев:</span> <b id="n2662">Христо́с
воскре́се из ме́ртвых.</b></p>

<p class="MsoNormal" id="n2663"><span style="color:red" id="n2664">С</span>ме́рти пра́зднуем
умерщвле́ние, / а́дово разруше́ние, / ино́го жития́ ве́чнаго
нача́ло, / и игра́юще пое́м Вино́внаго, / Еди́наго
благослове́ннаго / отце́в Бо́га, и препросла́вленнаго.</p>

<p class="MsoNormal" id="n2665"><span style="color:red" id="n2666">Припев:</span> <b id="n2667">Христо́с
воскре́се из ме́ртвых.</b></p>

<p class="MsoNormal" id="n2668"><span style="color:red" id="n2669">Я́</span>ко вои́стинну
свяще́нная, / и всепра́зднственная сия́ спаси́тельная нощь,
/ и светоза́рная, / светоно́снаго дне, / воста́ния су́щи
провозве́стница, / в не́йже безле́тный Свет из гро́ба пло́тски
всем возсия́.</p>

<p class="MsoNormal" id="n2670"><span style="color:red" id="n2671">Припев:</span> <b id="n2672">Пресвята́я
Богоро́дице, спаси́ нас.</b></p>

<p class="MsoNormal" id="n2673"><span style="color:red" id="n2674">У</span>мертви́в Сын Твой
смерть, Всенепоро́чная, днесь, / всем сме́ртным пребыва́ющий
живо́т / во ве́ки веко́в дарова́, / еди́н благослове́нный
/ отце́в Бог и препросла́вленный.</p>

<p class="MsoNormal" id="n2675"><span style="color:red" id="n2676">Припев:</span> <b id="n2677">Пресвята́я
Богоро́дице, спаси́ нас.</b></p>

<p class="MsoNormal" id="n2678"><span style="color:red" id="n2679">В</span>сем ца́рствуяй созда́нием,
быв челове́к, / всели́ся в Твою́, Богоблагода́тная, утро́бу,
/ и распя́тие претерпе́в и смерть, / воскре́се боголе́пно,
/ совозста́вив нас я́ко всеси́лен.</p>

<p class="MsoNormal" id="n2680">&nbsp;</p>

<p class="MsoNormal" id="n2681"><span style="color:red" id="n2682">Ин. Ирмос:</span> Херуви́мы
подража́юще о́троцы в пещи́ ликовствова́ху, вопию́ще:
/ благослове́н еси́ Бо́же, / я́ко и́стиною и судо́м
наве́л еси́ сия́ вся, грех ра́ди на́ших, / препе́тый
и препросла́вленный во вся ве́ки.</p>

<p class="MsoNormal" id="n2683"><span style="color:red" id="n2684">Т</span>ы, я́ко Человеколю́бец,
хотя́й вся спасти́ от пре́лести, я́же созда́л еси́,
/ претерпе́л еси́ пригвозди́тися на Кресте́, / да погребе́нный
о́браз страстьми́, сей пло́тию Твое́ю обнови́ши, Спа́се,
/ и ад низложи́в, воскреси́л еси́ и уме́ршия с Собо́ю.</p>

<p class="MsoNormal" id="n2685"><span style="color:red" id="n2686">Н</span>а Кресте́ возвыша́емь,
вся призва́л еси́ / к Себе́, Ще́дре, я́коже обеща́л
еси́, Бла́же, / я́ко вои́стинну вся сия́ грехо́в
ра́ди на́ших пострада́ти благоволи́л еси́. / Те́мже
и разбо́йнику ра́йская врата́ отве́рзл еси́, Спа́се.</p>

<p class="MsoNormal" id="n2687"><span style="color:red" id="n2688">Т</span>ы храм теле́сный воздви́гл
еси́ разоре́нный, / тридне́вно из гро́ба, я́коже обеща́л
еси́, Бла́же, / да вои́стинну ска́жеши сла́ву Твою́,
/ ю́же нам источа́еши ве́рою, / у́зы разреши́в, и́хже
держа́ше дре́вле ад свя́занных.</p>

<p class="MsoNormal" id="n2689"><span style="color:red" id="n2690">О</span> иуде́йское безу́мие!
О неи́стовство беззако́нных! / Что неве́рное ви́девше, не
ве́ровасте Христу́? / Я́ко немощны́я, не сло́вом ли
воздви́же? / Или я́ко весь мир Той не спасе́ ли, / да уверя́ют
вас поне́ во́ини, или́ воскре́сшие из ме́ртвых.</p>

<p class="MsoNormal" id="n2691"><span style="color:red" id="n2692">О</span>мертве́вшии стра́жие
ны́не да глаго́лют, / ка́ко укра́ден бысть, Его́же не
ви́деша неразу́мнии всегда́? / А́ще бо воскре́сша не
ви́деша, ни ощути́ша, / ка́ко укра́дена Сего́ разуме́ти
можа́ху когда́? / Да уве́рит вы поне́ ка́мень сей и
погреба́льная Христо́ва.</p>

<p class="MsoNormal" id="n2693"><span style="color:red" id="n2694">Ч</span>то я́ко ме́ртва
блюде́те? / Что печа́ти на ка́мени положи́сте евре́е,
стра́хом боя́щеся краде́ния? / Се вои́стинну гроб запечатле́ся.
/ Ка́ко у́бо воскре́се, а́ще не бы Бог был Христо́с? /
Да уверя́ют вы воскре́сшии и ви́дени бы́вшии мно́гими.</p>

<p class="MsoNormal" id="n2695"><span style="color:red" id="n2696">Слава:</span> Со Отце́м сла́вим
Сы́на, и Ду́ха Свята́го, / вопию́ще непреста́нным гла́сом:
/ Тро́ице, еди́нственное Существо́, поми́луй, спаси́
вся, / в трие́х Ли́цех Еди́нице, уще́дри ны, / препросла́вленный
Бо́же, во ве́ки.</p>

<p class="MsoNormal" id="n2697"><span style="color:red" id="n2698">И ныне, Богородичен:</span> Во чре́ве
Твое́м, Пречи́стая, ка́ко вмести́ла еси́ Младе́нца,
/ Его́же трепе́щут си́лы а́нгельския я́ко Бо́га?
/ Ра́зве я́коже восхоте́, я́коже весть всели́ся, / вся
спасти́ хотя́й от Ада́ма земноро́дныя, / разреши́вый
Ада́ма кля́твы о́ныя, сне́дию го́рькою.</p>

<p class="MsoNormal" id="n2699"><span style="color:red" id="n2700">Катавасия:</span> О́троки от пе́щи
изба́вивый, / быв Челове́к, / стра́ждет я́ко сме́ртен,
/ и стра́стию сме́ртное, / в нетле́ния облачи́т благоле́пие,
/ Еди́н благослове́н / отце́в Бог, и препросла́влен.</p>

<h3 id="n2701">Песнь 8.</h3>

<p class="MsoNormal" id="n2702"><span style="color:red" id="n2703">Ирмос:</span> Сей нарече́нный и
святы́й день, / Еди́н суббо́т Царь и Госпо́дь, / пра́здников
пра́здник / и торжество́ есть торже́ств, / во́ньже
благослови́м Христа́ во ве́ки.</p>

<p class="MsoNormal" id="n2704"><span style="color:red" id="n2705">Припев:</span> <b id="n2706">Христо́с
воскре́се из ме́ртвых.</b></p>

<p class="MsoNormal" id="n2707"><span style="color:red" id="n2708">П</span>рииди́те, но́ваго
виногра́да рожде́ния, / Боже́ственнаго весе́лия, / в наро́читом
дни Воскресе́ния, / Ца́рствия Христо́ва приобщи́мся, / пою́ще
Его́, / я́ко Бо́га, во ве́ки.</p>

<p class="MsoNormal" id="n2709"><span style="color:red" id="n2710">Припев:</span> <b id="n2711">Христо́с
воскре́се из ме́ртвых.</b></p>

<p class="MsoNormal" id="n2712"><span style="color:red" id="n2713">В</span>озведи́ о́крест о́чи
твои́, Сио́не, и виждь: / се бо приидо́ша к тебе́, / я́ко
богосве́тлая свети́ла, / от за́пада, и се́вера, и мо́ря,
/ и восто́ка ча́да твоя́, / в тебе́ благословя́щая
Христа́ во ве́ки.</p>

<p class="MsoNormal" id="n2714"><span style="color:red" id="n2715">Припев:</span> <b id="n2716">Пресвята́я
Тро́ице, Бо́же наш, сла́ва Тебе́.</b></p>

<p class="MsoNormal" id="n2717"><span style="color:red" id="n2718">Троичен:</span> О́тче Вседержи́телю,
и Сло́ве, и Ду́ше, / треми́ соединя́емое во Ипоста́сех
Естество́, / Пресу́щественне и Пребоже́ственне, / в Тя крести́хомся,
/ и Тя благослови́м во вся ве́ки.</p>

<p class="MsoNormal" id="n2719"><span style="color:red" id="n2720">Припев:</span> <b id="n2721">Пресвята́я
Богоро́дице, спаси́ нас.</b></p>

<p class="MsoNormal" id="n2722"><span style="color:red" id="n2723">П</span>рии́де Тобо́ю в
мир Госпо́дь, Де́во Богоро́дице, / и чре́во а́дово
расто́рг, / сме́ртным нам воскресе́ние дарова́, /
те́мже благослови́м Его́ во ве́ки.</p>

<p class="MsoNormal" id="n2724"><span style="color:red" id="n2725">Припев:</span> <b id="n2726">Пресвята́я
Богоро́дице, спаси́ нас.</b></p>

<p class="MsoNormal" id="n2727"><span style="color:red" id="n2728">В</span>сю низложи́в сме́рти
держа́ву Сын Твой, Де́во, / Свои́м воскресе́нием, / я́ко
Бог кре́пкий совознесе́ нас и обожи́, / те́мже
воспева́ем Его́ во ве́ки.</p>

<p class="MsoNormal" id="n2729">&nbsp;</p>

<p class="MsoNormal" id="n2730"><span style="color:red" id="n2731">Ин. Ирмос:</span> В купине́
Моисе́ю Де́вы чу́до, / на Сина́йстей горе́, прообрази́вшаго
иногда́, / по́йте, благослови́те / и превозноси́те во вся
ве́ки.</p>

<p class="MsoNormal" id="n2732"><span style="color:red" id="n2733">С</span>о́лнечныя зари́
спря́тахуся стра́хом Христо́вых страда́ний, / и востая́ху
ме́ртвии, и го́ры прекланя́хуся, / и колеба́шеся земля́,
и ад обнажа́шеся.</p>

<p class="MsoNormal" id="n2734"><span style="color:red" id="n2735">В</span> пещи́ су́щии
иногда́ треблаже́ннии о́троцы / возвыша́юще ру́ки,
прообража́ху, Бла́же, пречестны́й Крест Твой, / и́мже
низложи́л еси́, Христе́, вра́жию си́лу.</p>

<p class="MsoNormal" id="n2736"><span style="color:red" id="n2737">О</span> иуде́е слепи́и
преле́стницы и престу́пницы, / Христо́ву Воскресе́нию неве́рующии,
я́ко ло́жному, / что неве́рное ви́дите, я́ко воскре́се
Христо́с, ме́ртвыя воздви́гий?</p>

<p class="MsoNormal" id="n2738"><span style="color:red" id="n2739">О</span> иуде́е врази́, а́ще
и нам не ве́руете, / ва́ша во́ины вы вопроси́те, что
пострада́ша они́? / Кто отвали́вый рука́ми ка́мень от
гро́ба?</p>

<p class="MsoNormal" id="n2740"><span style="color:red" id="n2741">К</span>то изсуши́вый смоко́вницу?
/ Кто же суху́ю исцели́вый ру́ку? / Кто насы́тивый иногда́
мно́жества в пусты́ни, / а́ще не Христо́с Бог, ме́ртвыя
воздви́гнувый?</p>

<p class="MsoNormal" id="n2742"><span style="color:red" id="n2743">К</span>то просвети́вый слепцы́,
и прокаже́нныя очи́стивый, и хромы́я испра́вивый, / и пешеше́ствовавый
мо́ре немо́кренно я́ко су́шу, / а́ще не Христо́с
Бог, ме́ртвыя воздви́гнувый?</p>

<p class="MsoNormal" id="n2744"><span style="color:red" id="n2745">К</span>то воздви́гнувый ме́ртва
четверодне́вна из гро́ба, вдови́ча сы́на? / Кто стягну́вый,
я́ко Бог, разсла́блена на одре́, / а́ще не Христо́с
Бог, ме́ртвыя воздви́гнувый?</p>

<p class="MsoNormal" id="n2746"><span style="color:red" id="n2747">З</span>ове́т ка́мень са́мый,
печа́ти вопию́т, я́же вы положи́вше, / поста́висте
стра́жу храня́щую гроб: / вои́стинну воскре́се Христо́с
и живе́т во ве́ки.</p>

<p class="MsoNormal" id="n2748"><span style="color:red" id="n2749">В</span>ои́стинну воскре́се
Христо́с, / плене́н бысть ад, умертви́ся змий, / изба́вися
Ада́м, потрясо́шася до́льнии, / что не ве́руете про́чее,
врази́ и престу́пницы?</p>

<p class="MsoNormal" id="n2750"><span style="color:red" id="n2751">Благослови́м Отца́ и
Сы́на и Свята́го Ду́ха, Го́спода.</span></p>

<p class="MsoNormal" id="n2752"><span style="color:red" id="n2753">С</span>о Отце́м Сы́на и
Ду́ха Свята́го / Святу́ю Тро́ицу в Божестве́ еди́ном
прославля́ем, вопию́ще: / Свят, Свят, Свят еси́ во ве́ки.</p>

<p class="MsoNormal" id="n2754"><span style="color:red" id="n2755">И ны́не и при́сно и во
ве́ки веко́в, ами́нь.</span></p>

<p class="MsoNormal" id="n2756"><span style="color:red" id="n2757">Богородичен:</span> Во чре́ве
Твое́м, Чи́стая, присноживо́тный хлеб, / смеше́ный несме́сно,
смеше́нием на́шим, / родила́ еси́ непрело́жно еди́наго
Христа́ Бо́га во двою́ существу́.</p>

<p class="MsoNormal" id="n2758"><span style="color:red" id="n2759">Хва́лим, благослови́м,
покланя́емся Го́сподеви, пою́ще и превознося́ще во вся ве́ки.</span></p>

<p class="MsoNormal" id="n2760"><span style="color:red" id="n2761">Катавасия:</span> Сей
нарече́нный и святы́й день, / Еди́н суббо́т Царь и
Госпо́дь, / пра́здников пра́здник / и торжество́ есть
торже́ств, / во́ньже благослови́м Христа́ во ве́ки.</p>

<p class="MsoNormal" id="n2762"><span style="color:red" id="n2763">Честне́йшую: не поем до отдания
Пасхи во вся Недели.</span></p>

<h3 id="n2764">Песнь 9.</h3>

<p class="MsoNormal" id="n2765"><span style="color:red" id="n2766">Ирмос:</span> Свети́ся, свети́ся,
/ но́вый Иерусали́ме, / сла́ва бо Госпо́дня / на тебе́
возсия́. / Лику́й ны́не / и весели́ся, Сио́не. / Ты
же, Чи́стая, красу́йся, Богоро́дице, / о воста́нии
Рождества́ Твоего́.</p>

<p class="MsoNormal" id="n2767"><span style="color:red" id="n2768">Припев:</span> <b id="n2769">Христо́с
воскре́се из ме́ртвых.</b></p>

<p class="MsoNormal" id="n2770"><span style="color:red" id="n2771">О</span> Боже́ственнаго, о любе́знаго,
/ о сладча́йшаго Твоего́ гла́са! / С на́ми бо нело́жно
/ обеща́лся еси́ бы́ти, / до сконча́ния ве́ка,
Христе́, / Его́же, ве́рнии, / утвержде́ние наде́жди
иму́ще, ра́дуемся.</p>

<p class="MsoNormal" id="n2772"><span style="color:red" id="n2773">Припев:</span> <b id="n2774">Христо́с
воскре́се из ме́ртвых.</b></p>

<p class="MsoNormal" id="n2775"><span style="color:red" id="n2776">О</span> Па́сха ве́лия и
свяще́ннейшая, Христе́! / О му́дросте, и Сло́ве Бо́жий,
и си́ло! / Подава́й нам и́стее Тебе́ причаща́тися, / в
невече́рнем дни Ца́рствия Твоего́.</p>

<p class="MsoNormal" id="n2777"><span style="color:red" id="n2778">Припев:</span> <b id="n2779">Пресвята́я
Богоро́дице, спаси́ нас.</b></p>

<p class="MsoNormal" id="n2780"><span style="color:red" id="n2781">С</span>огла́сно, Де́во,
Тебе́ блажи́м ве́рнии: / ра́дуйся, две́ре Госпо́дня,
/ ра́дуйся, гра́де одушевле́нный, / ра́дуйся, Ея́же ра́ди
нам ны́не возсия́ свет, / из Тебе́ Рожде́ннаго из ме́ртвых
Воскресе́ния.</p>

<p class="MsoNormal" id="n2782"><span style="color:red" id="n2783">Припев:</span> <b id="n2784">Пресвята́я
Богоро́дице, спаси́ нас.</b></p>

<p class="MsoNormal" id="n2785"><span style="color:red" id="n2786">В</span>есели́ся и
ра́дуйся, боже́ственная две́ре Све́та, / заше́дый бо
Иису́с во гроб возсия́, / просия́в со́лнца светле́е, /
и ве́рныя вся озари́в, / Богора́дованная Влады́чице.</p>

<p class="MsoNormal" id="n2787">&nbsp;</p>

<p class="MsoNormal" id="n2788"><span style="color:red" id="n2789">Ин. Ирмос:</span> Преесте́ственно
пло́тию заче́ншую во чре́ве, / от Отца́ безле́тно
предвозсия́вшее Сло́во, / в пе́снех немо́лчных / велича́ем
ве́рнии.</p>

<p class="MsoNormal" id="n2790"><span style="color:red" id="n2791">И́</span>же на Кресте́
разбо́йника, позна́вша Тя, Бо́га, / насле́дника соде́лал
еси́ мы́сленному раю́, / е́же помяни́ мя, вопию́ща,
Всеси́льне Спа́се.</p>

<p class="MsoNormal" id="n2792"><span style="color:red" id="n2793">З</span>ауше́н нас ра́ди,
/ и оплева́н был еси́, Иису́се, от беззако́нников, / скрижа́ли
зако́на начерта́вый в Сина́и, уго́днику Моисе́ю.</p>

<p class="MsoNormal" id="n2794"><span style="color:red" id="n2795">О́</span>цта и же́лчи, Спа́се,
напое́н был еси́ нас ра́ди, / да́вый нам те́ло и
честну́ю кровь, / в снедь же и питие́ ве́чныя Твоея́ жи́зни.</p>

<p class="MsoNormal" id="n2796"><span style="color:red" id="n2797">В</span> животво́рная ре́бра
копие́м прободе́н быв, Христе́, / пречи́стую Твою́
кровь и честну́ю во́ду / источи́л еси́ ми́рови, я́ко
присноживо́тный исто́чник.</p>

<p class="MsoNormal" id="n2798"><span style="color:red" id="n2799">В</span>мени́лся еси́ в ме́ртвых,
оживле́й ме́ртвыя, / во гро́бе положе́н еси́, истощи́вый
гро́бы, / плени́л еси́ ад, воскреси́в Ада́ма.</p>

<p class="MsoNormal" id="n2800"><span style="color:red" id="n2801">В</span>оскре́сл еси́,
Иису́се, / свя́зан бысть враг, плени́ся ад, испраздни́шася
гро́би, / воста́ша до́льнии, покланя́ющеся Тебе́,
Христе́.</p>

<p class="MsoNormal" id="n2802"><span style="color:red" id="n2803">К</span>то укра́дый ме́ртваго,
па́че же и на́га? / Что льстите́ся евре́е? / Христо́с
воскре́се, и разруша́ются а́довы у́зы и вереи́.</p>

<p class="MsoNormal" id="n2804"><span style="color:red" id="n2805">С</span>ла́ва Тебе́,
Христе́ Спа́се, источи́вый жизнь, / и свет возсия́вый су́щим
во тьме неве́дения, / и всю зе́млю просвети́вый воста́нием
Твои́м.</p>

<p class="MsoNormal" id="n2806"><span style="color:red" id="n2807">Б</span>лагообра́зный сове́тник
Ио́сиф, / да пое́тся с мироно́сицами и боже́ственными
ученики́, / я́ко пропове́дник сый и сей, воста́ния Христо́ва.</p>

<p class="MsoNormal" id="n2808"><span style="color:red" id="n2809">И</span>о́сифа чу́днаго да
восхва́лим ве́рнии, / ку́пно с Никоди́мом и мироно́сицами
ве́рными, / вопию́щия: Госпо́дь воскре́се вои́стинну.</p>

<p class="MsoNormal" id="n2810"><span style="color:red" id="n2811">Слава:</span> Безнача́лен еси́
О́тче, / несозда́нен еси́ Сы́не, / сопресто́лен и Ду́ше
Святы́й, / еди́но [Сия́ три] Естество́м и три Ли́цы, /
еди́не Бо́же и́стинный.</p>

<p class="MsoNormal" id="n2812"><span style="color:red" id="n2813">И ныне, Богородичен:</span> Да
весели́тся Иессе́й, да ликовству́ет и Дави́д, / се бо Де́ва
Богора́сленный жезл прозябе́, / цвет присноживо́тный Христа́.</p>

<p class="MsoNormal" id="n2814"><span style="color:red" id="n2815">Вместо Достойно: ирмос, катавасия:</span>
Свети́ся, свети́ся, / но́вый Иерусали́ме, / сла́ва бо
Госпо́дня / на тебе́ возсия́. / Лику́й ны́не / и
весели́ся, Сио́не. / Ты же, Чи́стая, красу́йся,
Богоро́дице, / о воста́нии Рождества́ Твоего́.</p>

<p class="MsoNormal" id="n2816"><span style="color:red" id="n2817">Таже,</span> Свят Госпо́дь Бог
наш. <span style="color:red" id="n2818">На глас 2.</span></p>

<h3 id="n2819">Ексапостиларий. Самогласен:</h3>

<p class="MsoNormal" id="n2820"><span style="color:red" id="n2821">П</span>ло́тию усну́в, / я́ко
мертв, / Царю́ и Го́споди, / тридне́вен воскре́сл еси́,
/ Ада́ма воздви́г от тли, / и упраздни́в смерть, / Па́сха
нетле́ния, / ми́ра спасе́ние. <span style="color:red" id="n2822">[Единожды.]</span></p>

<p class="MsoNormal" id="n2823"><span style="color:red" id="n2824">Слава: мироносицам: </span>Жены́
услы́шите глас ра́дования: / мучи́теля а́да попра́вый,
от тли мир воздви́же, / тецы́те, друго́м рцы́те Мои́м
благове́стия: / хощу́ бо созда́ние Свое́ ра́достию
озари́ти, / отону́дуже прии́де печа́ль.</p>

<p class="MsoNormal" id="n2825"><span style="color:red" id="n2826">И ныне:</span><span style="color:red" id="n2827"> тойже.</span></p>

<h3 id="n2828">На хвалитех, <span style="color:windowtext" id="n2829">Вся́кое дыха́ние:</span>
поставим стихов 8. И поем<br id="n2830">
стихиры воскресны 4, глас 2.</h3>

<p class="MsoNormal" id="n2831"><span style="color:red" id="n2832">Стих:</span> <b id="n2833">Сотвори́ти в
них суд напи́сан: / сла́ва сия́ бу́дет всем преподо́бным
Его́.</b></p>

<p class="MsoNormal" id="n2834"><span style="color:red" id="n2835">В</span>ся́кое дыха́ние и
вся тварь, / Тя сла́вит, Го́споди, / я́ко Кресто́м смерть
упраздни́л еси́, / да пока́жеши лю́дем, е́же из ме́ртвых
Твое́ Воскресе́ние, / я́ко еди́н Человеколю́бец.</p>

<p class="MsoNormal" id="n2836"><span style="color:red" id="n2837">Стих: </span><b id="n2838">Хвали́те Бо́га
во святы́х Его́, / хвали́те Его́ в утверже́нии си́лы
Его́.</b></p>

<p class="MsoNormal" id="n2839"><span style="color:red" id="n2840">Д</span>а реку́т иуде́и,
ка́ко во́ини погуби́ша стрегу́щии Царя́? / Почто́
бо ка́мень не сохрани́ Ка́мене жи́зни? / Или́ погребе́ннаго
да дадя́т, / или́ Воскре́сшему да покло́нятся, глаго́люще
с на́ми: / сла́ва мно́жеству щедро́т Твои́х, / Спа́се
наш, сла́ва Тебе́.</p>

<p class="MsoNormal" id="n2841"><span style="color:red" id="n2842">Стих:</span> <b id="n2843">Хвали́те Его́
на си́лах Его́, / хвали́те Его́ по мно́жеству вели́чествия
Его́.</b></p>

<p class="MsoNormal" id="n2844"><span style="color:red" id="n2845">Р</span>а́дуйтеся, лю́дие,
и весели́теся, / А́нгел седя́й на ка́мени гро́бнем, /
той нам благовести́, рек: / Христо́с воскре́се из ме́ртвых,
Спас ми́ра, / и испо́лни вся́ческая благоуха́ния: / ра́дуйтеся,
лю́дие, и весели́теся.</p>

<p class="MsoNormal" id="n2846"><span style="color:red" id="n2847">Стих:</span> <b id="n2848">Хвали́те Его́
во гла́се тру́бнем, / хвалите Его́ во псалти́ри и гу́слех.</b></p>

<p class="MsoNormal" id="n2849"><span style="color:red" id="n2850">А́</span>нгел у́бо, е́же
ра́дуйся, / пре́жде Твоего́ зача́тия, Го́споди,
Благода́тней принесе́; / А́нгел же ка́мень сла́внаго
Твоего́ гро́ба в Твое́м Воскресе́нии отвали́. / Ов у́бо
в печа́ли ме́сто, весе́лия о́бразы возвеща́я: / сей же
вме́сто сме́рти, Влады́ку Жизнода́вца пропове́дуя нам.
/ Те́мже вопие́м Ти: / Благоде́телю всех, Го́споди, сла́ва
Тебе́.</p>

<p class="MsoNormal" id="n2851"><span style="color:red" id="n2852">Стих:</span> <b id="n2853">Хвали́те Его́
в тимпа́не и ли́це, / хвали́те Его́ во стру́нах и орга́не.</b></p>

<h4 id="n2854">И восточны {анатолиевы} 4:</h4>

<p class="MsoNormal" id="n2855"><span style="color:red" id="n2856">В</span>озлия́ша ми́ра со
слеза́ми на гроб Твой жены́, / и испо́лнишася ра́дости уста́
их, / внегда́ глаго́лати: воскре́се Госпо́дь.</p>

<p class="MsoNormal" id="n2857"><span style="color:red" id="n2858">Стих:</span> <b id="n2859">Хвали́те Его́
в кимва́лех доброгла́сных, хвали́те Его́ в кимва́лех
восклица́ния, / вся́кое дыха́ние да хва́лит Го́спода.</b></p>

<p class="MsoNormal" id="n2860"><span style="color:red" id="n2861">Д</span>а похва́лят язы́цы
<span style="font-family:&quot;Arial&quot;,&quot;sans-serif&quot;" id="n2862">/</span> и лю́дие Христа́
Бо́га на́шего, / во́лею нас ра́ди Крест претерпе́вшаго,
/ и во а́де тридне́вновавшаго, / и да покло́нятся Его́ из
ме́ртвых Воскресе́нию, / и́мже просвети́шася всего́ ми́ра
концы́.</p>

<p class="MsoNormal" id="n2863"><span style="color:red" id="n2864">Стих:</span> <b id="n2865">Воскресни́ Го́споди
Бо́же мой, да вознесе́тся рука́ Твоя́, / не забу́ди
убо́гих Твои́х до конца́.</b></p>

<p class="MsoNormal" id="n2866"><span style="color:red" id="n2867">Р</span>а́спят и погребе́н
был еси́, Христе́, <span style="font-family:&quot;Arial&quot;,&quot;sans-serif&quot;" id="n2868">/</span>
я́коже изво́лил еси́, / испрове́ргл еси́ смерть, / и
воскре́сл еси́ во сла́ве, я́ко Бог и Влады́ка, / да́руя
ми́рови жизнь ве́чную, и ве́лию ми́лость.</p>

<p class="MsoNormal" id="n2869"><span style="color:red" id="n2870">Стих:</span> <b id="n2871">Испове́мся Тебе́
Го́споди всем се́рдцем мои́м, / пове́м вся чудеса́
Твоя́.</b></p>

<h4 id="n2872">[Сия же запевы по вся воскресения.]</h4>

<p class="MsoNormal" id="n2873"><span style="color:red" id="n2874">О</span> вои́стинну беззако́ннии,
/ печа́тавше ка́мень, бо́льших нас чуде́с сподо́бисте!
/ И́мут ра́зум стра́жие, / днесь про́йде из гро́ба, и
глаго́лаху: / рцы́те, я́ко нам спя́щим, / приидо́ша
ученицы́, и украдо́ша Его́. / И кто кра́дет мертвеца́,
па́че же и на́га; / Сам воскре́се самовла́стно, я́ко
Бог, / оста́вль во гро́бе и погреба́тельная Своя́. / Прииди́те,
ви́дите, иуде́е, / ка́ко не расто́рже печа́ти, смерть
попра́вый / и ро́ду челове́ческому безконе́чную жизнь да́руяй,
/ и ве́лию ми́лость.</p>

<h4 id="n2875">Слава, глас 2. Стихира евангельская:</h4>

<p class="MsoNormal" id="n2876"><span style="color:red" id="n2877">С</span> ми́ры прише́дшим
я́же с Мари́ею жена́м, / и недоумева́ющимся, / ка́ко
бу́дет им улучи́ти жела́ние, / яви́ся ка́мень взят, /
и Боже́ственный ю́ноша утоля́я мяте́ж душ их, / воста́
бо, глаго́лет, Иису́с Госпо́дь. / Те́мже пропове́дите
пропове́дником Его́, / ученико́м в Галиле́ю тещи́, / и
ви́дети Его́ воскре́сша из ме́ртвых, / я́ко Жизнода́вца
и Го́спода.</p>

<p class="MsoNormal" id="n2878"><span style="color:red" id="n2879">И ныне, глас тойже:</span>
Преблагослове́нна еси́ Богоро́дице Де́во:</p>

<p class="MsoNormal" id="n2880"><span style="color:red" id="n2881">Славословие великое. Тропарь
воскресен. Ектении, и отпуст. И обычное исхождение в притвор. И поучение
Студитово. И час 1-й. И совершенный отпуст. На часех тропарь воскресен. </span>Сла́ва:
Благообра́зный Ио́сиф: И ны́не: <span style="color:red" id="n2882">Богородичен
часов. По Трисвятом кондак: </span>Ра́доватися мироно́сицам: <span style="color:red" id="n2883">Такожде бывает и на прочих часех.</span></p>

<h2 style="margin-left:0in;text-indent:0in" id="n2884"><a name="_НА_ЛИТУРГИИ_2" id="n2885"></a><span style="text-transform:none" id="n2886">НА ЛИТУРГИИ</span></h2>

<h3 id="n2887">Блаженна гласа, на 4, глас 2:</h3>

<p class="MsoNormal" id="n2888"><span style="color:red" id="n2889">П</span>омяни́, Благоутро́бне,
и нас, / я́коже помяну́л еси́ разбо́йника во Ца́рствии
Небе́снем.</p>

<p class="MsoNormal" id="n2890"><span style="color:red" id="n2891">Д</span>ре́во изгна́ Ада́ма,
/ Крест введе́ разбо́йника в Ца́рство Небе́сное.</p>

<p class="MsoNormal" id="n2892"><span style="color:red" id="n2893">Г</span>роб подъя́т Тя, Спа́се,
гро́бы истощи́вшаго, / и ме́ртвым живо́т дарова́вшаго,
я́ко Бо́га.</p>

<p class="MsoNormal" id="n2894"><span style="color:red" id="n2895">А</span>по́столи сла́внии
Христо́вы, / Того́ моли́те приле́жно, да от бед спасе́т
ны.</p>

<p class="MsoNormal" id="n2896"><span style="color:red" id="n2897">И от канона дне, песнь 6, на 4.</span></p>

<h3 id="n2898">По входе тропарь, глас 2.</h3>

<p class="MsoNormal" id="n2899"><span style="color:red" id="n2900">Е</span>гда́ снизше́л еси́
к сме́рти, Животе́ Безсме́ртный, / тогда́ ад умертви́л
еси́ блиста́нием Божества́; / егда́ же и уме́ршия от
преиспо́дних воскреси́л еси́, / вся Си́лы Небе́сныя
взыва́ху: / Жизнода́вче, Христе́ Бо́же наш, сла́ва
Тебе́.</p>

<h4 id="n2901">Другий, глас той же</h4>

<p class="MsoNormal" id="n2902"><span style="color:red" id="n2903">Б</span>лагообра́зный Ио́сиф,
/ с Дре́ва снем Пречи́стое Те́ло Твое́, / плащани́цею
чи́стою обви́в, и благоуха́ньми, / во гро́бе но́ве,
закры́в, положи́, / но тридне́вен воскре́сл еси́, Го́споди,
/ подая́й ми́рови ве́лию ми́лость.</p>

<h4 id="n2904">Слава, кондак Триоди, глас 2:</h4>

<p class="MsoNormal" id="n2905"><span style="color:red" id="n2906">Р</span>а́доватися мироно́сицам
повеле́л еси́, / плачь прама́тере Е́вы утоли́л еси́
/ воскресе́нием Твои́м, Христе́ Бо́же, / апо́столом же
Твои́м пропове́дати повеле́л еси́: / Спас воскре́се от
гро́ба.</p>

<h4 id="n2907">И ныне, кондак Пасхи, глас 8:</h4>

<p class="MsoNormal" id="n2908"><span style="color:red" id="n2909">А́</span>ще и во гроб снизше́л
еси́, Безсме́ртне, / но а́дову разруши́л еси́ си́лу,
/ и воскре́сл еси́, я́ко победитель, Христе́ Бо́же, /
жена́м мироно́сицам веща́вый: ра́дуйтеся, / и Твои́м апо́столом
мир да́руяй, / па́дшим подая́й воскресе́ние.</p>

<h3 id="n2910">Прокимен, глас 6:</h3>

<p class="MsoNormal" id="n2911"><span style="color:red" id="n2912">С</span>паси́, Го́споди,
лю́ди Твоя́, / и благослови́ достоя́ние Твое́. <span style="color:red" id="n2913">Стих:</span> К Тебе́, Го́споди, воззову́, Бо́же
мой, да не премолчи́ши от мене́.</p>

<h3 id="n2914">Апостол Деяний, зачало 16. [Деян. 6, 1 – 7.]</h3>

<p class="MsoNormal" id="n2915"><span style="color:red" id="n2916">В</span>о дни о́ны, умно́жившимся
ученико́м, бысть ропта́ние е́ллином ко евре́ем, я́ко
презира́еми быва́ху во вседне́внем служе́нии вдови́цы
их. Призва́вше же двана́десять мно́жество учени́к, ре́ша:
не уго́дно есть нам, оста́вльшим сло́во Бо́жие, служи́ти
трапе́зам. Усмотри́те у́бо, бра́тие, му́жи от вас
свиде́телствованы седмь, испо́лнены Ду́ха Свя́та и прему́дрости,
и́хже поста́вим над слу́жбою се́ю. Мы же в моли́тве и
служе́нии сло́ва пребу́дем. И уго́дно бысть сло́во сие́
пред всем наро́дом. И избра́ша Стефа́на, му́жа испо́лнена
ве́ры и Ду́ха Свя́та, и Фили́ппа, и Про́хора и Никано́ра,
и Ти́мона, и Парме́на, и Никола́а прише́льца Антиохи́йскаго.
И́же поста́виша пред апо́столы, и помоли́вшеся положи́ша
на ня ру́ки. И сло́во Бо́жие растя́ше, и мно́жашеся
число́ учени́к во Иерусали́ме зело́: мног же наро́д
свяще́нников послу́шаху ве́ры.</p>

<p class="MsoNormal" id="n2917"><span style="color:red" id="n2918">Аллилуиа, глас 8:</span> Благоволи́л
еси́ Го́споди зе́млю Твою́, возврати́л еси́ плен
Иа́ковль. <span style="color:red" id="n2919">Стих:</span> Ми́лость и и́стина
срето́стеся, пра́вда и мир облобыза́стася.</p>

<h3 id="n2920">Евангелие от Марка, зачало 69. [Мк. 15, 43 – 16, 8.]</h3>

<p class="MsoNormal" id="n2921"><span style="color:red" id="n2922">В</span>о вре́мя о́но прии́де
Ио́сиф, и́же от Аримафе́а, благообра́зен сове́тник, и́же
и той бе ча́я Ца́рствия Бо́жия, дерзну́в вни́де к Пила́ту,
и проси́ те́ло Иису́сово. Пила́т же диви́ся, а́ще
уже́ у́мре, и призва́в со́тника, вопроси́ его́: а́ще
уже́ у́мре? И уве́дев от со́тника, даде́ те́ло Ио́сифови.
И купи́в плащани́цу, и снемь Его́, обви́т плащани́цею,
и положи́ Его́ во гроб, и́же бе изсе́чен от ка́мене: и
привали́ ка́мень над две́ри гро́ба. Мари́я же Магдали́на,
и Мари́я Иоси́ева зря́сте, где Его́ полага́ху. И мину́вши
суббо́те, Мари́я Магдали́на и Мари́я Иа́ковля и Саломи́а,
купи́ша арома́ты, да прише́дша пома́жут Иису́са. И
зело́ зау́тра во еди́ну от суббо́т приидо́ша на гроб,
возсия́вшу со́лнцу, и глаго́лаху к себе́: кто отвали́т
нам ка́мень от две́рий гро́ба? [И воззре́вша ви́деша,
я́ко отвале́н бе ка́мень:] бе бо ве́лий зело́. И вле́зше
во гроб, ви́деша ю́ношу седя́ща в десны́х, оде́яна во
оде́жду белу́, и ужасо́шася. Он же глаго́ла им: не ужаса́йтеся.
Иису́са и́щете Назаряни́на распя́таго: воста́, несть
зде; се, ме́сто, иде́же положи́ша Его́. Но иди́те, рцы́те
ученико́м Его́ и Петро́ви, я́ко варя́ет вы в Галиле́и:
та́мо Его́ ви́дите, я́коже рече́ вам. И изше́дше
бежа́ша от гро́ба: имя́ше же их тре́пет и у́жас. И ни
кому́же ничто́же ре́ша, боя́ху бо ся.</p>

<h3 id="n2923">Вместо же Достойно: поем:</h3>

<p class="MsoNormal" id="n2924"><span style="color:red" id="n2925">А́</span>нгел вопия́ше
Благода́тней: / Чи́стая Де́во, ра́дуйся! / И па́ки
реку́: ра́дуйся! / Твой Сын воскре́се / тридне́вен от
гро́ба, / и ме́ртвыя воздви́гнувый: / лю́дие,
весели́теся.</p>

<p class="MsoNormal" id="n2926"><span style="color:red" id="n2927">Таже ирмос, глас 1:</span>
Свети́ся, свети́ся, / но́вый Иерусали́ме, / сла́ва бо
Госпо́дня / на тебе́ возсия́. / Лику́й ны́не / и
весели́ся, Сио́не. / Ты же, Чи́стая, красу́йся,
Богоро́дице, / о воста́нии Рождества́ Твоего́.</p>

<h3 id="n2928">Причастный:</h3>

<p class="MsoNormal" id="n2929"><span style="color:red" id="n2930">Т</span>е́ло Христо́во
приими́те, / исто́чника безсме́ртнаго вкуси́те. <span style="color:red" id="n2931">Другий:</span> Хвали́те Го́спода с Небе́с, / хвали́те
Его́ в вы́шних. / <span style="color:red" id="n2932">А</span>ллилу́иа. <span style="color:red" id="n2933">трижды.</span></p>

<p class="MsoNormal" id="n2934"><span style="color:red" id="n2935">Аще храм святых жен мироносиц, на
Малей и Велицей вечерни, и на Утрени, и на Литургии, поем во всем подобне,
якоже великомученику Георгию. Точию на Вечерни паремии чтем, писаны в Неделю
всех святых.</span></p>

<h3 id="n2936">На Утрени по полиелеи величание поем сице:</h3>

<p class="MsoNormal" id="n2937"><span style="color:red" id="n2938">В</span>елича́ем вас / святы́я
мироно́сицы, / и чтем святу́ю па́мять ва́шу, / вы бо мо́лите
о нас / Христа́ Бо́га на́шего.</p>

<p class="MsoNormal" id="n2939"><span style="color:red" id="n2940">Псалом: </span>Блаже́н муж боя́йся
Го́спода: <span style="color:red" id="n2941">и прочая.</span></p>

<p class="MsoNormal" id="n2942"><u id="n2943"><span style="color:red" id="n2944"><a href="#_ОГЛАВЛЕНИЕ" id="n2945">В
оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;" id="n2946"><br clear="all" style="page-break-before:always" id="n2947">
</span>

<div class="WordSection6" id="n2948">

<h1 id="n2949"><a name="_Ref182459905" id="n2950"></a><a name="_НЕДЕЛЯ_ЧЕТВЕРТАЯ_ПО" id="n2951"></a><span style="text-transform:none" id="n2952">НЕДЕЛЯ ЧЕТВЕРТАЯ ПО ПАСЦЕ,<br id="n2953">
РАЗСЛАБЛЕННАГО</span></h1>

<h2 style="margin-left:0in;text-indent:0in" id="n2954"><a name="_В_СУББОТУ_ВЕЧЕРА,_1" id="n2955"></a><span style="text-transform:none" id="n2956">В СУББОТУ НА МАЛЕЙ ВЕЧЕРНИ</span></h2>

<h3 id="n2957">На Го́споди воззва́х: стихиры воскресны 4, глас 3:</h3>

<p class="MsoNormal" id="n2958"><span style="color:red" id="n2959">Т</span>вои́м Кресто́м,
Христе́ Спа́се, / сме́рти держа́ва разруши́ся, / и диа́воля
пре́лесть упраздни́ся, / род же челове́ческий, ве́рою спаса́емый,
/ песнь Тебе́ всегда́ прино́сит.</p>

<p class="MsoNormal" id="n2960"><span style="color:red" id="n2961">П</span>росвети́шася вся́ческая
/ Воскресе́нием Твои́м, Го́споди, / и рай па́ки отве́рзеся,
/ вся же тварь восхваля́ющи Тя, / песнь Тебе́ всегда́ прино́сит.</p>

<p class="MsoNormal" id="n2962"><span style="color:red" id="n2963">С</span>ла́влю Отца́ и Сы́на
си́лу, / и Свята́го Ду́ха пою́ власть, / неразде́льное,
несозда́нное Божество́, / Тро́ицу Единосу́щную, / ца́рствующую
в век ве́ка.</p>

<p class="MsoNormal" id="n2964"><span style="color:red" id="n2965">К</span>ресту́ Твоему́
честно́му покланя́емся, Христе́, / и Воскресе́ние Твое́
пое́м и сла́вим. / Ра́ною бо Твое́ю мы вси исцеле́хом.</p>

<p class="MsoNormal" id="n2966"><span style="color:red" id="n2967">Слава, глас 5:</span> Взы́де
Иису́с во Иерусали́м на О́вчую купе́ль, / глаго́лемую
иуде́йски Вифесда́, / пять притво́ров иму́щую, / в тех бо
слежа́ше мно́жество немощству́ющих. / А́нгел бо Бо́жий
по вся ле́та сходя́, возмуща́ше ю́, / и здра́вие
подава́ше приступа́ющим ве́рою. / И ви́дев Госпо́дь
многовре́менна челове́ка, глаго́лет к нему́: / хо́щеши
ли здрав бы́ти? / Немощству́яй отвещава́ше: / Го́споди,
челове́ка не и́мам, / да егда́ возмути́тся вода́,
вве́ржет мя в купе́ль, / враче́м изда́х все име́ние
мое́, / и ми́лости улучи́ти не сподо́бихся. / Но Врач душ и
теле́с глаго́лет к нему́: / возми́ твой одр и ходи́,
пропове́дуя Мою́ си́лу, / и ве́лию ми́лость в
конце́х.</p>

<p class="MsoNormal" id="n2968"><span style="color:red" id="n2969">И ныне: Богородичен, догматик, глас
3:</span> Преве́лие чу́до: / Дева рождшая, и рожденное Бог, / прежде
век предъявленное рождение, / и совершенное паче естества. / О таинства
страшнаго, / е́же и мыслимое неизреченно пребывает, и зримое не поемлется!
/ Блаженна Ты еси́, Пречистая Отроковице, / Ада́ма земнороднаго Дщи,
/ и Бо́га Вышняго явльшаяся Мати, / Того моли спастися душам нашим.</p>

<h3 id="n2970">На стиховне стихира воскресна, глас 3:</h3>

<p class="MsoNormal" id="n2971"><span style="color:red" id="n2972">С</span>тра́стию Твое́ю,
Христе́, / омрачи́вый со́лнце / и све́том Твоего́
Воскресе́ния, / просвети́вый вся́ческая, / приими́ на́шу
вече́рнюю песнь, Человеколю́бче.</p>

<h4 id="n2973">Таже стихиры Богородицы, глас 3.<br id="n2974">
Подобен: <span style="color:windowtext" id="n2975">Ве́лия Креста́:</span></h4>

<p class="MsoNormal" id="n2976"><span style="color:red" id="n2977">Стих:</span> <b id="n2978">Слы́ши Дщи и
виждь, и приклони́ у́хо Твое́.</b></p>

<p class="MsoNormal" id="n2979"><span style="color:red" id="n2980">В</span>ели́кое Тобо́ю
благодея́ние, Пречи́стая, получи́вше, / со а́нгелы Рожде́ние
Твое́ сла́вим, / сподо́бльшееся из утро́бы Твоея́ роди́тися,
/ кра́йняго ра́ди благоутро́бия, / и возсозда́вшаго челове́ческий
род.</p>

<p class="MsoNormal" id="n2981"><span style="color:red" id="n2982">Стих:</span> <b id="n2983">Помяну́ и́мя
Твое́ во вся́ком ро́де и ро́де.</b></p>

<p class="MsoNormal" id="n2984"><span style="color:red" id="n2985">Т</span>я вси прибе́жище и боже́ственный
покро́в, Чи́стая, / гре́шнии в житии́ стяжа́хом, Де́во,
/ мо́лим у́бо вси Твое́ благоутро́бие, / не отступи́
от нас, мо́лимся, / но поми́луй и спаси́.</p>

<p class="MsoNormal" id="n2986"><span style="color:red" id="n2987">Стих:</span> <b id="n2988">Лицу́ Твоему́
помо́лятся бога́тии лю́дстии.</b></p>

<p class="MsoNormal" id="n2989"><span style="color:red" id="n2990">Е́</span>же ра́дуйся,
Богоро́дице Ма́ти Присноде́во, / пе́рстнии Твои́ раби́
прино́сим досто́йно, / с Гаврии́лом боже́ственным чинонача́льником,
/ и́бо ра́дости хода́таица, / и ра́дование Ты была́ еси́
ми́рови.</p>

<p class="MsoNormal" id="n2991"><span style="color:red" id="n2992">Слава, и ныне, глас 8:</span><span style="color:red" id="n2993"> </span>В притво́ре Соломо́нове, / та́мо слежа́ше
мно́жество немощству́ющих, / и преполови́вшуся пра́зднику,
/ обре́те Христо́с три́десять осмь лет разсла́блена лежа́ща,
/ Влады́чним гла́сом глаго́лет к нему́: / хо́щеши ли
здрав бы́ти? / Немощству́яй отвещава́ше: / Го́споди, челове́ка
не и́мам, / да егда́ возмути́тся вода́, вве́ржет мя в
купе́ль. / Он же глаго́лет к нему́: / возми́ одр твой и
ходи́: / се здрав был еси́, ктому́ не согреша́й. / Богоро́дицы
моли́твами / низпосли́ нам ве́лию ми́лость.</p>

<h3 id="n2994">Тропарь, глас 3:</h3>

<p class="MsoNormal" id="n2995"><span style="color:red" id="n2996">Д</span>а веселя́тся небе́сная,
/ да ра́дуются земна́я; / я́ко сотвори́ держа́ву мы́шцею
Свое́ю Госпо́дь, / попра́ сме́ртию смерть, / пе́рвенец
ме́ртвых бысть; / из чре́ва а́дова изба́ви нас, / и подаде́
ми́рови ве́лию ми́лость.</p>

<p class="MsoNormal" id="n2997"><span style="color:red" id="n2998">И отпуст.</span></p>

<h2 style="margin-left:0in;text-indent:0in" id="n2999"><a name="_НА_ВЕЛИЦЕЙ_ВЕЧЕРНИ_2" id="n3000"></a><span style="text-transform:none" id="n3001">НА ВЕЛИЦЕЙ ВЕЧЕРНИ</span></h2>

<p class="MsoNormal" id="n3002"><span style="color:red" id="n3003">На </span>Го́споди воззва́х:
<span style="color:red" id="n3004">поставим стихов 10. И поем стихиры воскресны 3, и
восточны {анатолиевы} 4: и о разлабленном самогласны, 2, повторяюще первую.</span></p>

<h3 id="n3005">Стихиры воскресны, глас 3:</h3>

<p class="MsoNormal" id="n3006"><span style="color:red" id="n3007">Т</span>вои́м Кресто́м,
Христе́ Спа́се, / сме́рти держа́ва разруши́ся, / и диа́воля
пре́лесть упраздни́ся, / род же челове́ческий, ве́рою спаса́емый,
/ песнь Тебе́ всегда́ прино́сит.</p>

<p class="MsoNormal" id="n3008"><span style="color:red" id="n3009">П</span>росвети́шася вся́ческая
/ Воскресе́нием Твои́м, Го́споди, / и рай па́ки отве́рзеся,
/ вся же тварь восхваля́ющи Тя, / песнь Тебе́ всегда́ прино́сит.</p>

<p class="MsoNormal" id="n3010"><span style="color:red" id="n3011">С</span>ла́влю Отца́ и Сы́на
си́лу, / и Свята́го Ду́ха пою́ власть, / неразде́льное,
несозда́нное Божество́, / Тро́ицу Единосу́щную, / ца́рствующую
в век ве́ка.</p>

<h4 id="n3012">Ины стихиры, Анатолиевы:</h4>

<p class="MsoNormal" id="n3013"><span style="color:red" id="n3014">К</span>ресту́ Твоему́
честно́му покланя́емся, Христе́, / и Воскресе́ние Твое́
пое́м и сла́вим. / Ра́ною бо Твое́ю мы вси исцеле́хом.</p>

<p class="MsoNormal" id="n3015"><span style="color:red" id="n3016">П</span>ое́м Спа́са от Де́вы
вопло́щшагося. / Нас бо ра́ди распя́тся, / и в тре́тий день
воскре́се, / да́руя нам ве́лию ми́лость.</p>

<p class="MsoNormal" id="n3017"><span style="color:red" id="n3018">С</span>у́щим во а́де сшед
Христо́с благовести́: / дерза́йте, глаго́ля, ны́не
победи́х, / Аз есмь Воскресе́ние, Аз вы возведу́, / разруши́в
сме́ртная врата́.</p>

<p class="MsoNormal" id="n3019"><span style="color:red" id="n3020">Н</span>едосто́йно стоя́ще
в пречи́стом дому́ Твое́м, / вече́рнюю песнь возсыла́ем,
/ из глубины́ взыва́юще, Христе́ Бо́же: / просвети́вый
мiр тридне́вным воскресе́нием Твои́м, / изми́ лю́ди
Твоя́ от руки́ враго́в Твои́х, Человеколю́бче.</p>

<h4 id="n3021">Ины стихиры самогласны,<span lang="EN-US" id="n3022"><br id="n3023">
</span>о разслабленном. Глас 1:</h4>

<p class="MsoNormal" id="n3024"><span style="color:red" id="n3025">Д</span>ла́нию пречи́стою
созда́вый челове́ка, / прише́л еси́, Благоутро́бне,
неду́гующия исцели́ти, Христе́, / разсла́бленнаго во О́вчей
купе́ли, / сло́вом Твои́м возста́вил еси́, / кровоточи́вой
же боле́знь исцели́л еси́, / ханане́и отрокови́цу
стужа́емую поми́ловал еси́, / и проше́ния со́тника не
презре́л еси́. / Сего́ ра́ди зове́м: / всеси́льне
Го́споди, сла́ва Тебе́. <span style="color:red" id="n3026">[Дважды.]</span></p>

<p class="MsoNormal" id="n3027"><span style="color:red" id="n3028">Н</span>епогребе́н мертве́ц
сый, / разсла́бленный ви́дев Тя, возопи́: / поми́луй мя, Го́споди,
я́ко одр мой гроб мне бысть. / Что ми приобре́тение живота́? /
Не тре́бую О́вчия купе́ли, / не и́мам бо никого́же
влага́юща мя, / возмуща́ющимся вода́м, / но к Тебе́ исто́чнику
прихожду́ исцеле́ний, / да и аз со все́ми зову́: / всеси́льне
Го́споди, сла́ва Тебе́.</p>

<p class="MsoNormal" id="n3029"><span style="color:red" id="n3030">Слава, глас 5:</span> Взы́де
Иису́с во Иерусали́м на О́вчую купе́ль, / глаго́лемую
иуде́йски Вифесда́, / пять притво́ров иму́щую: / в тех бо
слежа́ше мно́жество немощству́ющих. / А́нгел бо Бо́жий
по вся ле́та сходя́, возмуща́ше ю́, / и здра́вие
подава́ше приступа́ющим ве́рою. / И ви́дев Госпо́дь
многовре́менна челове́ка, глаго́лет к нему́: / хо́щеши
ли здрав бы́ти? / Немощству́яй отвещава́ше: / Го́споди,
челове́ка не и́мам, / да егда́ возмути́тся вода́, вве́ржет
мя в купе́ль: / враче́м изда́х все име́ние мое́, / и
ми́лости улучи́ти не сподо́бихся. / Но Врач душ и теле́с
глаго́лет к нему́: / возми́ твой одр и ходи́, пропове́дуя
Мою́ си́лу, / и ве́лию ми́лость в конце́х.</p>

<p class="MsoNormal" id="n3031"><span style="color:red" id="n3032">И ныне, Богородичен, глас 3:</span> Ка́ко
не диви́мся / Богому́жному Рождеству́ Твоему́, Пречестна́я?
/ Искуше́ния бо му́жескаго не прие́мши, Всенепоро́чная, /
родила́ бо еси́ без Отца́ Сы́на пло́тию, / пре́жде
век от Отца́ рожде́ннаго без ма́тере, / ника́коже претерпе́вшаго
измене́ния, / или́ смеше́ния, или́ разделе́ния, / но
обою́ существу́ / сво́йство це́ло сохра́ншаго. / Те́мже,
Ма́ти Де́во Влады́чице, / Того́ моли́ спасти́ся
душа́м, / правосла́вно Богоро́дицу испове́дающих Тя.</p>

<p class="MsoNormal" id="n3033"><span style="color:red" id="n3034">Вход: </span>Све́те ти́хий:
<span style="color:red" id="n3035">Прокимен:</span> Госпо́дь воцари́ся: <span style="color:red" id="n3036">со стихи его.</span></p>

<h3 id="n3037">На литии стихира храма.</h3>

<p class="MsoNormal" id="n3038"><span style="color:red" id="n3039">Слава, глас 5:</span> При О́вчей
купе́ли, / челове́к лежа́ше в не́мощи, / и ви́дев Тя,
Го́споди, вопия́ше: / челове́ка не и́мам, / да егда́
возмути́тся вода́, вве́ржет мя в ню. / Егда́ же прихожду́,
ин предваря́ет мя, и прие́млет исцеле́ние, / аз же немощству́яй
лежу́. / И а́бие умилосе́рдився Спас, глаго́лет к нему́:
/ тебе́ ра́ди Челове́к быв, / тебе́ ра́ди в плоть
облеко́хся, / и глаго́леши: челове́ка не и́мам, / возми́
одр твой и ходи́. / Вся Тебе́ возмо́жна, вся послу́шают,
вся повину́ются, / всех нас помяни́ и поми́луй, Святы́й, /
я́ко Человеколю́бец.</p>

<p class="MsoNormal" id="n3040"><span style="color:red" id="n3041">И ныне: Богородичен, глас тойже:</span>
Храм и дверь еси́, / пала́та и престо́л Царе́в, / Де́во
Всечестна́я, / Е́юже Изба́витель мой, Христо́с Госпо́дь,
/ во тьме спя́щим яви́ся, Со́лнце сый пра́вды, / просвети́ти
хотя́, я́же созда́ по о́бразу Своему́ руко́ю Свое́ю.
/ Те́мже, Всепе́тая, / я́ко ма́терне дерзнове́ние к
Нему́ стяжа́вшая, / непреста́нно моли́ спасти́ся душа́м
на́шим.</p>

<h3 id="n3042">На стиховне стихира воскресна, глас 3:</h3>

<p class="MsoNormal" id="n3043"><span style="color:red" id="n3044">С</span>тра́стию Твое́ю,
Христе́, / омрачи́вый со́лнце / и све́том Твоего́
Воскресе́ния, / просвети́вый вся́ческая, / приими́ на́шу
вече́рнюю песнь, Человеколю́бче.</p>

<h3 id="n3045">Таже стихиры Пасхи с припевы их. Глас 5.</h3>

<p class="MsoNormal" id="n3046"><span style="color:red" id="n3047">Стих:</span> <b id="n3048">Да воскре́снет
Бог, / и расточа́тся врази́ Его́.</b></p>

<p class="MsoNormal" id="n3049"><span style="color:red" id="n3050">П</span>а́сха / свяще́нная
нам днесь показа́ся; / Па́сха но́ва свята́я; / Па́сха
та́инственная; / Па́сха всечестна́я. / Па́сха Христо́с
Изба́витель; / Па́сха непоро́чная; / Па́сха вели́кая;
/ Па́сха ве́рных. / Па́сха две́ри ра́йския нам отверза́ющая.
/ Па́сха всех освяща́ющая ве́рных.</p>

<p class="MsoNormal" id="n3051"><span style="color:red" id="n3052">Стих:</span> <b id="n3053">Я́ко исчеза́ет
дым, / да исче́знут.</b></p>

<p class="MsoNormal" id="n3054"><span style="color:red" id="n3055">П</span>рииди́те / от виде́ния
жены́ благове́стницы, / и Сио́ну рцы́те: / приими́ /
от нас ра́дости благове́щения, Воскресе́ния Христо́ва: /
красу́йся, лику́й / и ра́дуйся, Иерусали́ме, / Царя́
Христа́ узре́в из гро́ба, / я́ко жениха́ происходя́ща.</p>

<p class="MsoNormal" id="n3056"><span style="color:red" id="n3057">Стих:</span> <b id="n3058">Та́ко да поги́бнут
гре́шницы от Лица́ Бо́жия, / а пра́ведницы да возвеселя́тся.</b></p>

<p class="MsoNormal" id="n3059"><span style="color:red" id="n3060">М</span>ироно́сицы жены́,
/ у́тру глубоку́, / предста́вша гро́бу Живода́вца, /
обрето́ша А́нгела / на ка́мени седя́ща, / и той провеща́в
им, / си́це глаго́лаше: / что и́щете Жива́го с ме́ртвыми;
/ что пла́чете Нетле́ннаго во тли? / Ше́дше, пропове́дите
ученико́м Его́.</p>

<p class="MsoNormal" id="n3061"><span style="color:red" id="n3062">Стих:</span> <b id="n3063">Сей день, его́же
сотвори Госпо́дь, / возра́дуемся и возвесели́мся в онь.</b></p>

<p class="MsoNormal" id="n3064"><span style="color:red" id="n3065">П</span>а́сха кра́сная, /
Па́сха, Госпо́дня Па́сха! / Па́сха всечестна́я / нам
возсия́. Па́сха, / ра́достию друг дру́га обы́мем. / О
Па́сха! / Избавле́ние ско́рби, / и́бо из гро́ба днесь,
/ я́ко от черто́га / возсия́в Христо́с, / жены́ ра́дости
испо́лни, глаго́ля: / пропове́дите апо́столом.</p>

<p class="MsoNormal" id="n3066"><span style="color:red" id="n3067">Слава, глас 8:</span> В притво́ре
Соломо́нове, / та́мо слежа́ше мно́жество немощству́ющих,
/ и преполови́вшуся пра́зднику, / обре́те Христо́с три́десять
осмь лет разсла́блена лежа́ща, / Влады́чним гла́сом глаго́лет
к нему́: / хо́щеши ли здрав бы́ти? / Немощству́яй отвещава́ше:
/ Го́споди, челове́ка не и́мам, / да егда́ возмути́тся
вода́, вве́ржет мя в купе́ль. / Он же глаго́лет к нему́:
/ возми́ одр твой, и ходи́, / се здрав был еси́, ктому́ не
согреша́й. / Богоро́дицы моли́твами / низпосли́ нам ве́лию
ми́лость.</p>

<p class="MsoNormal" id="n3068"><span style="color:red" id="n3069">И ныне, глас 5:</span> Воскресе́ния
день, / и просвети́мся торжество́м, / и друг дру́га обы́мем.
/ Рцем бра́тие, / и ненави́дящим нас, / прости́м вся Воскресе́нием,
/ и та́ко возопии́м: / Христо́с воскре́се из ме́ртвых,
/ сме́ртию смерть попра́в, / и су́щим во гробе́х живо́т
дарова́в.</p>

<p class="MsoNormal" id="n3070"><span style="color:red" id="n3071">И прочее, яко предписася в
мимошедшую Неделю.</span></p>

<h3 id="n3072">Отпустительный тропарь, глас 3:</h3>

<p class="MsoNormal" id="n3073"><span style="color:red" id="n3074">Д</span>а веселя́тся небе́сная,
/ да ра́дуются земна́я; / я́ко сотвори́ держа́ву мы́шцею
Свое́ю Госпо́дь, / попра́ сме́ртию смерть, / пе́рвенец
ме́ртвых бысть; / из чре́ва а́дова изба́ви нас, / и подаде́
ми́рови ве́лию ми́лость.</p>

<p class="MsoNormal" id="n3075"><span style="color:red" id="n3076">Слава, и ныне: Богородичен:</span> Тя
хода́тайствовавшую Спасе́ние ро́да на́шего, / воспева́ем,
Богоро́дице Де́во; / пло́тию бо от Тебе́ восприя́тою Сын
Твой и Бог наш, / Кресто́м восприи́м страсть, / изба́ви нас от тли,
я́ко Человеколю́бец.</p>

<p class="MsoNormal" id="n3077"><span style="color:red" id="n3078">Аще же не будет бдения, на
Полунощнице поем канон Троичен во Октоихе, гласа 3-го. И </span>Досто́йно
есть: <span style="color:red" id="n3079">и прочее яко обычно. И отпуст.</span></p>

<h2 style="margin-left:0in;text-indent:0in" id="n3080"><a name="_НА_УТРЕНИ_2" id="n3081"></a>НА
УТРЕНИ</h2>

<h3 id="n3082">На Бог Госпо́дь:<br id="n3083">
тропарь воскресен дважды, глас 3:</h3>

<p class="MsoNormal" id="n3084"><span style="color:red" id="n3085">Д</span>а веселя́тся небе́сная,
/ да ра́дуются земна́я; / я́ко сотвори́ держа́ву мы́шцею
Свое́ю Госпо́дь, / попра́ сме́ртию смерть, / пе́рвенец
ме́ртвых бысть; / из чре́ва а́дова изба́ви нас, / и подаде́
ми́рови ве́лию ми́лость.</p>

<p class="MsoNormal" id="n3086"><span style="color:red" id="n3087">Слава, и ныне: Богородичен:</span> Тя
хода́тайствовавшую Спасе́ние ро́да на́шего, / воспева́ем,
Богоро́дице Де́во; / пло́тию бо от Тебе́ восприя́тою Сын
Твой и Бог наш, / Кресто́м восприи́м страсть, / изба́ви нас от тли,
я́ко Человеколю́бец.</p>

<h3 id="n3088">По 1-м стихословии седален, глас 3:</h3>

<p class="MsoNormal" id="n3089"><span style="color:red" id="n3090">Х</span>ристо́с от ме́ртвых
воста́, нача́ток усо́пших: / перворожде́н тва́ри, и
Соде́тель всех бы́вших, / истле́вшее естество́ ро́да
на́шего в Себе́ Само́м обнови́. / Не ктому́ сме́рте
облада́еши: / и́бо всех Влады́ка держа́ву твою́
разруши́.</p>

<p class="MsoNormal" id="n3091"><span style="color:red" id="n3092">Стих:</span> <b id="n3093">Воскресни́ Го́споди
Бо́же мой, да вознесе́тся рука́ Твоя́, / не забу́ди
убо́гих Твои́х до конца́.</b></p>

<p class="MsoNormal" id="n3094"><span style="color:red" id="n3095">П</span>ло́тию сме́рти
вкуси́в, Го́споди, / го́ресть сме́рти пресе́кл еси́
воста́нием Твои́м, / и челове́ка на ню укрепи́л еси́,
/ пе́рвыя кля́твы одоле́ние призыва́я: / Защи́тниче жи́зни
на́шея, Го́споди, сла́ва Тебе́.</p>

<p class="MsoNormal" id="n3096"><span style="color:red" id="n3097">Слава, и ныне, Богородичен:</span> Красоте́
де́вства Твоего́, и пресве́тлой чистоте́ Твое́й, /
Гаврии́л удиви́вся, вопия́ше Ти, Богоро́дице: / ку́ю
Ти похвалу́ принесу́ досто́йную; / что же возимену́ю Тя;
недоумева́ю и ужаса́юся. / Те́мже я́ко повеле́н бых,
вопию́ Ти: / ра́дуйся, Благода́тная.</p>

<h3 id="n3098">По 2-м стихословии седален, глас 3.<br id="n3099">
Подобен: <span style="color:windowtext" id="n3100">Красоте́ де́вства:</span></h3>

<p class="MsoNormal" id="n3101"><span style="color:red" id="n3102">В</span>ся челове́ческая
восприи́м, вся на́ша присво́ив, / на Кресте́ пригвозди́тися
благоволи́л еси́, Тво́рче мой, / смерть прии́м претерпе́ти,
я́ко Челове́к, / да челове́ческое от сме́рти изба́виши,
я́ко Бог. / Те́мже, я́ко Жизнода́вцу, вопие́м Ти: /
сла́ва, Христе́, благоутро́бию Твоему́.</p>

<p class="MsoNormal" id="n3103"><b id="n3104"><span style="color:red" id="n3105">Стих:</span> Испове́мся Тебе́
Го́споди всем се́рдцем мои́м, / пове́м вся чудеса́
Твоя́.</b></p>

<p class="MsoNormal" id="n3106"><span style="color:red" id="n3107">Н</span>епостижи́мое распя́тия,
и несказа́нное воста́ния, / богосло́вствуем ве́рнии, та́инство
неизрече́нное: / днесь бо смерть и ад плени́ся, / род же челове́ческий
в нетле́ние облече́ся. / Тем благодаря́ще вопие́м Ти: / сла́ва,
Христе́, воста́нию Твоему́.</p>

<p class="MsoNormal" id="n3108"><span style="color:red" id="n3109">Слава, и ныне, Богородичен:</span>
Небе́сная любо́вию веселя́хуся, / и земна́я тре́петом
ужаса́хуся, / егда́ пречи́стый глас на́йде на Тя, Богоро́дице:
/ еди́но бо торжество́ обои́м возсия́, / егда́
первозда́ннаго от сме́рти изба́ви. / Тем со а́нгелом вопие́м
Ти: / ра́дуйся, Чи́стая Де́во Ма́ти.</p>

<p class="MsoNormal" id="n3110"><span style="color:red" id="n3111">По Непорочнах, </span>Благослове́н
еси́ Го́споди:</p>

<h3 id="n3112">Таже ипакои, глас 3:</h3>

<p class="MsoNormal" id="n3113"><span style="color:red" id="n3114">У</span>дивля́я виде́нием,
/ ороша́я глаго́лании, / блиста́яйся А́нгел мироно́сицам
глаго́лаше: / что жива́го и́щете во гро́бе; / воста́
истощи́вый гро́бы. / Тли Премени́теля разуме́йте Непреме́ннаго.
/ Рцы́те Бо́гови: коль стра́шна дела́ Твоя́, / я́ко
род спасл еси́ челове́ческий.</p>

<h3 id="n3115">Степенна, глас 3.<br id="n3116">
Антифон 1:</h3>

<p class="MsoNormal" id="n3117"><span style="color:red" id="n3118">П</span>лен Сио́нь Ты изъя́л
еси́ от Вавило́на: / и мене́ от страсте́й к животу́
привлецы́, Сло́ве.</p>

<p class="MsoNormal" id="n3119"><span style="color:red" id="n3120">В</span> юг се́ющии слеза́ми
Боже́ственными, / жнут кла́сы ра́достию присноживо́тия.</p>

<p class="MsoNormal" id="n3121"><span style="color:red" id="n3122">Слава:</span> Свято́му Ду́ху
вся́кое благода́рие, / я́коже Отцу́ и Сы́ну сооблиста́ет,
/ в Не́мже вся живу́т и дви́жутся.</p>

<p class="MsoNormal" id="n3123"><span style="color:red" id="n3124">И ныне: тойже.</span></p>

<h3 id="n3125">Антифон 2:</h3>

<p class="MsoNormal" id="n3126"><span style="color:red" id="n3127">А́</span>ще не Госпо́дь
сози́ждет дом доброде́телей, всу́е тружда́емся: / ду́шу
же покрыва́ющу, никто́же наш разори́т град.</p>

<p class="MsoNormal" id="n3128"><span style="color:red" id="n3129">П</span>лода́ чре́вна Ду́хом
сынотворе́ное / Тебе́, Христу́, я́коже и Отцу́, святи́и
всегда́ суть.</p>

<p class="MsoNormal" id="n3130"><span style="color:red" id="n3131">Слава:</span> Святы́м Ду́хом
прозри́тся вся́кая святы́ня, прему́дрость: / осуществу́ет
бо вся́кую тварь: Тому́ послу́жим: / Бог бо, я́ко Отцу́
же и Сло́ву.</p>

<p class="MsoNormal" id="n3132"><span style="color:red" id="n3133">И ныне: тойже.</span></p>

<h3 id="n3134">Антифон 3:</h3>

<p class="MsoNormal" id="n3135"><span style="color:red" id="n3136">Б</span>оя́щиися Го́спода
блаже́ни, в пути́ ходя́ще за́поведей: / снедя́т бо
живо́тное всепло́дие.</p>

<p class="MsoNormal" id="n3137"><span style="color:red" id="n3138">О́</span>крест трапе́зы Твоея́
возвесели́ся, / зря Твоя́, Пастыренача́льниче, исча́дия,
нося́ща ве́тви благоде́лания.</p>

<p class="MsoNormal" id="n3139"><span style="color:red" id="n3140">Слава:</span> Святы́м Ду́хом
вся́кое бога́тство сла́вы, / от Него́же благода́ть, и
живо́т вся́кой тва́ри: / со Отце́м бо воспева́емь
есть, и с Сло́вом.</p>

<p class="MsoNormal" id="n3141"><span style="color:red" id="n3142">И ныне: тойже.</span></p>

<p class="MsoNormal" id="n3143"><span style="color:red" id="n3144">Таже прокимен, глас 3: </span>Рцы́те
во язы́цех, я́ко Госпо́дь воцари́ся, / и́бо испра́ви
вселе́нную, я́же не подви́жится. <span style="color:red" id="n3145">Стих:</span>
Воспо́йте Го́сподеви песнь но́ву, воспо́йте Го́сподеви
вся земля́.</p>

<p class="MsoNormal" id="n3146"><span style="color:red" id="n3147">Таже другий прокимен: </span>Вся́кое
дыха́ние / да хва́лит Го́спода. <span style="color:red" id="n3148">Стих:</span>
Хвали́те Бо́га во святы́х Его́, хвали́те Его́ в
утверже́нии си́лы Его́.</p>

<h3 id="n3149">Евангелие от Луки, 4 воскресное,<br id="n3150">
зачало 112. [Лк. 24, 1 – 12.]</h3>

<p class="MsoNormal" id="n3151"><span style="color:red" id="n3152">В</span>о вре́мя о́но, во
еди́ну от суббо́т, зело́ ра́но, приидо́ша жены́
на гроб, нося́ще я́же угото́ваша арома́ты, и други́я с
ни́ми. Обрето́ша же ка́мень отвале́н от гро́ба, и вше́дше,
не обрето́ша телесе́ Го́спода Иису́са. И бысть не домышля́ющимся
им о сем, и се му́жа два ста́ста в них в ри́зах блеща́щихся.
Пристра́шным же бы́вшим им, и покло́ншим ли́ца на зе́млю,
реко́ста к ним: что и́щете жива́го с ме́ртвыми? Несть зде,
но воста́. Помяни́те, я́коже глаго́ла вам, еще́ сый в
Галиле́и, глаго́ля, я́ко подоба́ет Сы́ну Челове́ческому
пре́дану бы́ти в ру́це челове́к гре́шник, и про́пяту
бы́ти, и в тре́тий день воскре́снути. И помяну́ша глаго́лы
Его́. И возвра́щшася от гро́ба, возвести́ша вся сия́
единомуна́десяте и всем про́чим. Бя́ше же Магдали́на Мари́я,
и Иоа́нна, и Мари́я Иа́ковля, и про́чия с ни́ми, я́же
глаго́лаху ко апо́столом сия́. И яви́шася пред ни́ми я́ко
лжа глаго́лы их, и не ве́роваху им. Петр же воста́в тече́
ко гро́бу, и прини́к ви́де ри́зы еди́ны лежа́ща,
и оты́де, в себе́ дивя́ся бы́вшему.</p>

<h3 id="n3153">Таже глаголем:</h3>

<p class="MsoNormal" id="n3154"><span style="color:red" id="n3155">В</span>оскресе́ние Христо́во
ви́девше, / поклони́мся Свято́му Го́споду Иису́су, / еди́ному
безгре́шному. / Кресту́ Твоему́ покланя́емся, Христе́,
/ и свято́е Воскресе́ние Твое́ пое́м и сла́вим. / Ты бо
еси́ Бог наш, / ра́зве Тебе́ ино́го не зна́ем, / и́мя
Твое́ имену́ем. / Прииди́те, вси ве́рнии, / поклони́мся
Свято́му Христо́ву Воскресе́нию: / се бо прии́де Кресто́м
ра́дость всему́ ми́ру. / Всегда́ благословя́ще Го́спода,
/ пое́м Воскресе́ние Его́: / распя́тие бо претерпе́в,
/ сме́ртию смерть разруши́. <span style="color:red" id="n3156">[Трижды.]</span></p>

<p class="MsoNormal" id="n3157"><span style="color:red" id="n3158">Псалом 50. И целование Евангелиа.</span></p>

<h3 id="n3159">Таже глаголем<br id="n3160">
по 50-м псалме, по обычаю:</h3>

<p class="MsoNormal" style="text-autospace:ideograph-numeric" id="n3161"><span style="color:red" id="n3162">Слава:</span> Моли́твами апо́столов, / Ми́лостиве,
очи́сти / мно́жества согреше́ний на́ших.</p>

<p class="MsoNormal" style="text-autospace:ideograph-numeric" id="n3163"><span style="color:red" id="n3164">И ныне:</span> Моли́твами Богоро́дицы, / Ми́лостиве,
очи́сти / мно́жества согреше́ний на́ших.</p>

<p class="MsoNormal" id="n3165"><span style="color:red" id="n3166">Таже, глас 6: </span>Поми́луй мя,
Бо́же, / по вели́цей ми́лости Твое́й / и по мно́жеству
щедро́т Твои́х / очи́сти беззако́ние мое́.</p>

<p class="MsoNormal" id="n3167"><span style="color:red" id="n3168">Посем стихира: </span>Воскре́с Иису́с
от гро́ба, / я́коже прорече́, / даде́ нам живо́т ве́чный
/ и ве́лию ми́лость.</p>

<p class="MsoNormal" id="n3169"><span style="color:red" id="n3170">Таже, </span>Спаси́ Бо́же
лю́ди Твоя́:</p>

<p class="MsoNormal" id="n3171"><span style="color:red" id="n3172">Таже канон Пасхи, со ирмосы и с
Богородичнами его, на 8. И о разслабленном на 6. Катавасия:</span> Воскресе́ния
день: <span style="color:red" id="n3173">оба лика вкупе.</span></p>

<h3 id="n3174">Канон Пасхи. Глас 1.<br id="n3175">
Песнь 1.</h3>

<p class="MsoNormal" id="n3176"><span style="color:red" id="n3177">Ирмос:</span> Воскресе́ния
день, / просвети́мся, лю́дие. / Па́сха, Госпо́дня
Па́сха, / от сме́рти бо к жи́зни, / и от земли́ к небеси́,
/ Христо́с Бог нас преведе́, / побе́дную пою́щия.</p>

<p class="MsoNormal" id="n3178"><span style="color:red" id="n3179">Припев:</span> <b id="n3180">Христо́с
воскре́се из ме́ртвых.</b></p>

<p class="MsoNormal" id="n3181"><span style="color:red" id="n3182">О</span>чи́стим чу́вствия,
и у́зрим / непристу́пным све́том / Воскресе́ния, Христа́
/ блиста́ющася, / и ра́дуйтеся, реку́ща, / я́сно да услы́шим,
/ побе́дную пою́ще.</p>

<p class="MsoNormal" id="n3183"><span style="color:red" id="n3184">Припев:</span> <b id="n3185">Христо́с
воскре́се из ме́ртвых.</b></p>

<p class="MsoNormal" id="n3186"><span style="color:red" id="n3187">Н</span>ебеса́ у́бо досто́йно
да веселя́тся, / земля́ же да ра́дуется, / да пра́зднует же
мир, / ви́димый же весь и неви́димый: / Христо́с бо воста́,
/ весе́лие ве́чное.</p>

<h4 id="n3188">Иный канон Богородичен, подобен.<br id="n3189">
Егоже краестрочие на первых тропарех: Феофа́нус. Глас тойже.</h4>

<p class="MsoNormal" id="n3190"><span style="color:red" id="n3191">Припев:</span> <b id="n3192">Пресвята́я
Богоро́дице, спаси́ нас.</b></p>

<p class="MsoNormal" id="n3193"><span style="color:red" id="n3194">У</span>мерщвле́ния преде́л
сломи́ла еси́, / ве́чную жизнь ро́ждшая Христа́, / из
гро́ба возсия́вшаго днесь, / Де́во Всенепоро́чная, / и мир
просвети́вшаго.</p>

<p class="MsoNormal" id="n3195"><span style="color:red" id="n3196">Припев:</span> <b id="n3197">Пресвята́я
Богоро́дице, спаси́ нас.</b></p>

<p class="MsoNormal" id="n3198"><span style="color:red" id="n3199">В</span>оскре́сшаго ви́девши
Сы́на Твоего́ и Бо́га, / ра́дуйся со апо́столы
Богоблагода́тная Чи́стая: / и е́же ра́дуйся пе́рвее, /
я́ко всех ра́дости вина́, восприя́ла еси́, / Богома́ти
Всенепоро́чная.</p>

<h4 id="n3200">Иный канон о разслабленном, глас 3.<br id="n3201">
Песнь 1.</h4>

<p class="MsoNormal" id="n3202"><span style="color:red" id="n3203">Ирмос:</span> Ди́вно, сла́вно
творя́й чудеса́. Ты еси́, Бо́же, / бе́здну оземлени́вый,
и колесни́цы потопи́вый, / и лю́ди спасы́й пою́щия
Тебе́, / я́ко Царю́ на́шему и Бо́гу.</p>

<p class="MsoNormal" id="n3204"><span style="color:red" id="n3205">Д</span>е́йствуяй зна́мения,
творя́й чудеса́, еди́не Царю́, / распя́тие во́лею
претерпе́л еси́, я́ко Щедр, / и смерть сме́ртию умертви́в,
оживотвори́л еси́ нас.</p>

<p class="MsoNormal" id="n3206"><span style="color:red" id="n3207">В</span>о Христо́ве воста́нии,
лю́дие, днесь лику́им ве́рно, / плене́н бысть ад, / ю́зники
я́же содержа́ше, отдаде́ со тща́нием, / пою́щия вели́чия
Бо́жия.</p>

<p class="MsoNormal" id="n3208"><span style="color:red" id="n3209">С</span>и́лою Боже́ственною,
/ иногда́ разсла́бленнаго сло́вом Твои́м, Христе́,
стягну́вый, / и повеле́вый ему́ одр взя́ти, / мно́гим
вре́менем немощству́ющую лю́те ду́шу мою́ исцели́.</p>

<p class="MsoNormal" id="n3210"><span style="color:red" id="n3211">В</span> купе́ль иногда́ о́вчую
А́нгел схожда́ше, / и еди́наго исцелева́ше на вся́кое
ле́то, / креще́нием же Боже́ственным ны́не очища́ет /
безчи́сленная мно́жества Христо́с.</p>

<p class="MsoNormal" id="n3212"><span style="color:red" id="n3213">Архангелу Михаилу:</span> Нача́льниче
А́нгелов, Архистрати́же вы́шних служи́телей, / собра́вшияся
в честне́м хра́ме твое́м и Бо́га воспева́ющия, /
покрыва́й и сохраня́й от вся́ких искуше́ний.</p>

<p class="MsoNormal" id="n3214"><span style="color:red" id="n3215">Слава, Троичен:</span> В трие́х
Ли́цех, еди́ном же Естестве́ / безнача́льнаго Бо́га
пои́м непреста́нно со безпло́тными, / Отца́, Сло́ва и
Ду́ха, / Ца́рство и держа́ву иму́ща неразде́льную.</p>

<p class="MsoNormal" id="n3216"><span style="color:red" id="n3217">И ныне, Богородичен:</span> Чту́щий
сей, Чи́стая, град Твой всегда́ ве́рно, / спаса́й от бед,
плене́ния ва́рварскаго, междоусо́бныя бра́ни и меча́,
/ и вся́каго ино́го преще́ния.</p>

<p class="MsoNormal" id="n3218"><span style="color:red" id="n3219">Катавасия:</span> Воскресе́ния
день, / просвети́мся, лю́дие. / Па́сха, Госпо́дня
Па́сха, / от сме́рти бо к жи́зни, / и от земли́ к небеси́,
/ Христо́с Бог нас преведе́, / побе́дную пою́щия.</p>

<h3 id="n3220">Песнь 3.</h3>

<p class="MsoNormal" id="n3221"><span style="color:red" id="n3222">Ирмос:</span> Прииди́те, пи́во
пие́м но́вое, / не от ка́мене непло́дна чудоде́емое, /
но нетле́ния исто́чник / из гро́ба одожди́вша Христа́,
/ в Не́мже утвержда́емся.</p>

<p class="MsoNormal" id="n3223"><span style="color:red" id="n3224">Припев:</span> <b id="n3225">Христо́с
воскре́се из ме́ртвых.</b></p>

<p class="MsoNormal" id="n3226"><span style="color:red" id="n3227">Н</span>ы́не вся испо́лнишася
све́та, / не́бо же и земля́, и преиспо́дняя: / да пра́зднует
у́бо вся тварь / воста́ние Христо́во, / в не́мже утвержда́ется.</p>

<p class="MsoNormal" id="n3228"><span style="color:red" id="n3229">Припев:</span> <b id="n3230">Христо́с
воскре́се из ме́ртвых.</b></p>

<p class="MsoNormal" id="n3231"><span style="color:red" id="n3232">В</span>чера́ спогребо́хся
Тебе́ Христе́, / совостаю́ днесь / воскре́сшу Тебе́, /
сраспина́хся Тебе́ вчера́, / Сам мя спросла́ви Спа́се
во Ца́рствии Твое́м.</p>

<p class="MsoNormal" id="n3233"><span style="color:red" id="n3234">Припев:</span> <b id="n3235">Пресвята́я
Богоро́дице, спаси́ нас.</b></p>

<p class="MsoNormal" id="n3236"><span style="color:red" id="n3237">Н</span>а нетле́нную жизнь
прихожду́ днесь / бла́гостию ро́ждшагося из Тебе́, Чи́стая,
/ и всем конце́м свет облиста́вшаго.</p>

<p class="MsoNormal" id="n3238"><span style="color:red" id="n3239">Припев:</span> <b id="n3240">Пресвята́я
Богоро́дице, спаси́ нас.</b></p>

<p class="MsoNormal" id="n3241"><span style="color:red" id="n3242">Б</span>о́га, Его́же
родила́ еси́ пло́тию, / из ме́ртвых, я́коже рече́,
/ воста́вша ви́девши, Чи́стая, лику́й, / и Сего́ я́ко
Бо́га Пречи́стая возвелича́й.</p>

<p class="MsoNormal" id="n3243"><span lang="EN-US" id="n3244">&nbsp;</span></p>

<p class="MsoNormal" id="n3245"><span style="color:red" id="n3246">Ин</span><span lang="EN-US" style="color:red" id="n3247">. </span><span style="color:red" id="n3248">Ирмос</span><span lang="EN-US" style="color:red" id="n3249">:</span><span lang="EN-US" id="n3250"> </span>Непло<span lang="EN-US" id="n3251">́</span>дная душе<span lang="EN-US" id="n3252">́ </span>и безча<span lang="EN-US" id="n3253">́</span>дная<span lang="EN-US" id="n3254">, / </span>стяжи<span lang="EN-US" id="n3255">́
</span>плод благосла<span lang="EN-US" id="n3256">́</span>вный<span lang="EN-US" id="n3257">, / </span>веселя<span lang="EN-US" id="n3258">́</span>щися возопи<span lang="EN-US" id="n3259">́</span>й<span lang="EN-US" id="n3260">: / </span>утверди<span lang="EN-US" id="n3261">́</span>хся Тобо<span lang="EN-US" id="n3262">́</span>ю<span lang="EN-US" id="n3263">, </span>Богоро<span lang="EN-US" id="n3264">́</span>дице<span lang="EN-US" id="n3265">, / </span>несть свят<span lang="EN-US" id="n3266">, </span>несть пра<span lang="EN-US" id="n3267">́</span>веден<span lang="EN-US" id="n3268">, </span>па<span lang="EN-US" id="n3269">́</span>че
Тебе<span lang="EN-US" id="n3270">́, </span>Го<span lang="EN-US" id="n3271">́</span>споди<span lang="EN-US" id="n3272">.</span></p>

<p class="MsoNormal" id="n3273"><span style="color:red" id="n3274">З</span>ря Тебе́ иногда́
со́лнце, на дре́ве ви́сяща, Сло́ве, свет скры, / и тряса́шеся
земля́ вся, / ме́ртвии воста́ша, / ме́ртву бы́вшу Тебе́,
Всеси́льне.</p>

<p class="MsoNormal" id="n3275"><span style="color:red" id="n3276">С</span> душе́ю прише́дшу
Тебе́ во утро́бу земли́, / ду́ши, я́же стяжа́ ад,
издава́ше со тща́нием, / вопию́щия держа́ве Твое́й
песнь благода́рную, еди́не Го́споди.</p>

<p class="MsoNormal" id="n3277"><span style="color:red" id="n3278">В</span> ле́тех мно́гих
немощству́ющую лю́те ду́шу мою́, Преблаги́й, / исцели́,
я́коже разсла́бленнаго пре́жде, / я́ко да после́дую
Твои́м стезя́м, / я́же показа́л еси́ лю́бящим Тя.</p>

<p class="MsoNormal" id="n3279"><span style="color:red" id="n3280">Архангелу Михаилу:</span> С вы́шними
чи́нми Бо́жии, Арха́нгеле, / мольбу́ сотвори́ о ве́рою
пою́щих тя, / соблюда́я и храня́ нас, / жите́йскими
страстьми́ напада́емых.</p>

<p class="MsoNormal" id="n3281"><span style="color:red" id="n3282">Слава, Троичен:</span> Сла́ва
Отцу́, возопии́м, Сы́ну, и Ду́ху, / Еди́н бо есть
Естество́м Бог, / Его́же си́лы вся небе́сныя со стра́хом
сла́вят, / Свят, Свят, Свят еси́, зову́ще.</p>

<p class="MsoNormal" id="n3283"><span style="color:red" id="n3284">И ныне, Богородичен:</span> Безсе́менное
име́ла еси́ зача́тие, / и па́че ума́ Рождество́,
Де́во Ма́ти Чи́стая: / де́ло стра́шное, чу́до
преве́лие, / а́нгелы почита́емое и челове́ки сла́вимое,
Отрокови́це Влады́чице.</p>

<p class="MsoNormal" id="n3285"><span style="color:red" id="n3286">Катавасия:</span> Прииди́те, пи́во
пие́м но́вое, / не от ка́мене непло́дна чудоде́емое, /
но нетле́ния исто́чник / из гро́ба одожди́вша Христа́,
/ в Не́мже утвержда́емся.</p>

<h3 id="n3287">Таже кондак Пасце, глас 8:</h3>

<p class="MsoNormal" id="n3288"><span style="color:red" id="n3289">А́</span>ще и во гроб снизше́л
еси́, Безсме́ртне, / но а́дову разруши́л еси́ си́лу,
/ и воскре́сл еси́, я́ко победитель, Христе́ Бо́же, /
жена́м мироно́сицам веща́вый: ра́дуйтеся, / и Твои́м
апо́столом мир да́руяй, / па́дшим подая́й воскресе́ние.</p>

<p class="MsoNormal" id="n3290"><span style="color:red" id="n3291">Икос:</span> Е́же пре́жде
со́лнца Со́лнце заше́дшее иногда́ во гроб, / предвари́ша
ко у́тру, и́щущия я́ко дне м<span lang="EN-US" id="n3292">v</span>роно́сицы
де́вы, / и друга́ ко друзе́й вопия́ху: / о други́ни!
Прииди́те, воня́ми пома́жем те́ло живоно́сное и
погребе́ное, / плоть воскреси́вшаго па́дшаго Ада́ма, лежа́щую
во гро́бе. / И́дем, потщи́мся я́коже волсви́, и
поклони́мся, / и принесе́м м<span lang="EN-US" id="n3293">v</span>́ра я́ко
да́ры, не в пелена́х, но в плащани́це обви́тому, / и пла́чим,
и возопии́м: о Влады́ко, воста́ни, / па́дшим подая́й
воскресе́ние.</p>

<h4 id="n3294">И седален, глас 3:</h4>

<p class="MsoNormal" id="n3295"><span style="color:red" id="n3296">Г</span>лаго́л разсла́бленнаго
то́кмо стягну́, / я́ко всеми́рное Сло́во еди́но,
/ нас ра́ди на земли́ я́вльшагося за благоутро́бие. / Те́мже
и одр нося́, мимохожда́ше, / а́ще и кни́жницы зре́ти
соде́янное не терпя́ху, / зло́бы содержи́ми за́вистию,
ду́ши разслабля́ющею.</p>

<p class="MsoNormal" id="n3297"><span style="color:red" id="n3298">Слава, и ныне, Богородичен:</span> Красоте́
де́вства Твоего́ и пресве́тлой чистоте́ Твое́й, /
Гаврии́л удиви́вся, вопия́ше Ти, Богоро́дице: / ку́ю
Ти похвалу́ принесу́ досто́йную? / Что же возимену́ю Тя? Недоумева́ю
и ужаса́юся. / Те́мже, я́ко повеле́н бых, вопию́ Ти: /
ра́дуйся, Благода́тная.</p>

<h3 id="n3299">Песнь 4.</h3>

<p class="MsoNormal" id="n3300"><span style="color:red" id="n3301">Ирмос:</span> На Боже́ственней
стра́жи / богоглаго́ливый Авваку́м / да ста́нет с
на́ми и пока́жет / светоно́сна А́нгела / я́сно глаго́люща:
/ днесь спасе́ние ми́ру, / я́ко воскре́се Христо́с, /
я́ко всеси́лен.</p>

<p class="MsoNormal" id="n3302"><span style="color:red" id="n3303">Припев:</span> <b id="n3304">Христо́с
воскре́се из ме́ртвых.</b></p>

<p class="MsoNormal" id="n3305"><span style="color:red" id="n3306">М</span>у́жеский у́бо пол,
/ я́ко разве́рзый де́вственную утро́бу, / яви́ся
Христо́с, / я́ко челове́к же, / А́гнец нарече́ся, /
непоро́чен же, / я́ко невку́сен скве́рны, / на́ша Па́сха,
/ и я́ко Бог и́стинен / соверше́н рече́ся.</p>

<p class="MsoNormal" id="n3307"><span style="color:red" id="n3308">Припев:</span> <b id="n3309">Христо́с
воскре́се из ме́ртвых.</b></p>

<p class="MsoNormal" id="n3310"><span style="color:red" id="n3311">Я́</span>ко единоле́тный а́гнец,
/ благослове́нный нам вене́ц Христо́с, / во́лею за всех
закла́н бысть, / Па́сха чисти́тельная, / и па́ки из гро́ба
кра́сное / пра́вды нам возсия́ Со́лнце.</p>

<p class="MsoNormal" id="n3312"><span style="color:red" id="n3313">Припев:</span> <b id="n3314">Христо́с
воскре́се из ме́ртвых.</b></p>

<p class="MsoNormal" id="n3315"><span style="color:red" id="n3316">Б</span>огооте́ц у́бо Дави́д
/ пред се́нным ковче́гом скака́ше игра́я, / лю́дие же
Бо́жии святи́и, / образо́в сбытие́ зря́ще, / весели́мся
Боже́ственне, / я́ко воскре́се Христо́с, / я́ко Всеси́лен.</p>

<p class="MsoNormal" id="n3317"><span style="color:red" id="n3318">Припев:</span> <b id="n3319">Пресвята́я
Богоро́дице, спаси́ нас.</b></p>

<p class="MsoNormal" id="n3320"><span style="color:red" id="n3321">С</span>озда́вый Ада́ма,
Твоего́ пра́отца, Чи́стая, / зи́ждется от Тебе́, / и
сме́ртное жили́ще разори́ Свое́ю сме́ртию днесь, / и
озари́ вся / боже́ственными блиста́ньми воскресе́ния.</p>

<p class="MsoNormal" id="n3322"><span style="color:red" id="n3323">Припев:</span> <b id="n3324">Пресвята́я
Богоро́дице, спаси́ нас.</b></p>

<p class="MsoNormal" id="n3325"><span style="color:red" id="n3326">Е</span>го́же родила́ еси́
Христа́, / прекра́сно из ме́ртвых возсия́вша, Чи́стая,
зря́щи, / до́брая и непоро́чная в жена́х и кра́сная, /
днесь во спасе́ние всех, / со апо́столы ра́дующися, Того́
прославля́й.</p>

<p class="MsoNormal" id="n3327"><span lang="EN-US" id="n3328">&nbsp;</span></p>

<p class="MsoNormal" id="n3329"><span style="color:red" id="n3330">Ин. Ирмос:</span> Приосене́нную
го́ру, Авваку́м прозря́ше / пречи́стую Твою́ утро́бу,
Чи́стая. / Тем взыва́ше: от ю́га прии́дет Бог, / и Святы́й
от горы́ приосене́нныя ча́щи.</p>

<p class="MsoNormal" id="n3331"><span style="color:red" id="n3332">Е</span>вре́йский собо́р,
за́вистию растаява́емь, / на Дре́ве распя́т Тя, Го́споди,
/ и разори́в осужде́ние сме́рти, / я́ко си́лен воста́л
еси́, / мир с Собо́ю совоздви́гнув.</p>

<p class="MsoNormal" id="n3333"><span style="color:red" id="n3334">С</span> ми́ры жены́, что
неистощи́мое Ми́ро и́щете? / Воста́л есть, мироно́сицам
рече́, седя́й в бе́лых ри́зах, / поднебе́сную испо́лнив
мы́сленнаго благоуха́ния.</p>

<p class="MsoNormal" id="n3335"><span style="color:red" id="n3336">Р</span>а́бий нося́ о́браз,
за мно́гое благоутро́бие / ходя́й прише́л еси́, и здра́ва
показа́л еси́, / во мно́гих ле́тех лежа́щаго, Сло́ве,
/ повеле́в и одр взя́ти.</p>

<p class="MsoNormal" id="n3337"><span style="color:red" id="n3338">А́</span>нгел у́бо Госпо́день,
на вся́кое ле́то схожда́я, / во́ду в купе́ли возмуща́ше,
соверша́я здра́ва еди́наго то́чию, / Христо́с же мно́жество
безчи́сленное Боже́ственным креще́нием спаса́ет.</p>

<p class="MsoNormal" id="n3339"><span style="color:red" id="n3340">Архангелу Михаилу:</span> Нача́льниче
а́нгелов и наста́вниче заблужда́ющих, / Госпо́день нача́льный
воево́до, / в час сей посреде́ нас прииди́ и моли́твы всех
принеси́ / еди́ному Творцу́ и Влады́це.</p>

<p class="MsoNormal" id="n3341"><span style="color:red" id="n3342">Слава, Троичен:</span> Соединя́емая
Естество́м, и разделя́емая Ли́цы, есть Свята́я Тро́ица,
/ Оте́ц пресу́щный, соприсносу́щный же Сын, и Святы́й и еди́ный
всеси́льный Дух.</p>

<p class="MsoNormal" id="n3343"><span style="color:red" id="n3344">И ныне, Богородичен:</span> Чи́стая,
ка́ко дои́ши? / Ка́ко же родила́ еси́ Младе́нца,
Ада́ма дре́внейшаго? / Ка́ко на руку́ но́сиши Сы́на,
су́щаго на ра́му херуви́мску, / я́ко зна́ет, я́коже
весть, вся осуществова́вый.</p>

<p class="MsoNormal" id="n3345"><span style="color:red" id="n3346">Катавасия:</span> На Боже́ственней
стра́жи / богоглаго́ливый Авваку́м / да ста́нет с
на́ми и пока́жет / светоно́сна А́нгела / я́сно глаго́люща:
/ днесь спасе́ние ми́ру, / я́ко воскре́се Христо́с, /
я́ко всеси́лен.</p>

<h3 id="n3347">Песнь 5.</h3>

<p class="MsoNormal" id="n3348"><span style="color:red" id="n3349">Ирмос:</span> У́тренюем у́треннюю
глубоку́, / и вме́сто ми́ра песнь принесе́м Влады́це,
/ и Христа́ у́зрим / пра́вды Со́лнце, / всем жизнь возсия́юща.</p>

<p class="MsoNormal" id="n3350"><span style="color:red" id="n3351">Припев:</span> <b id="n3352">Христо́с
воскре́се из ме́ртвых.</b></p>

<p class="MsoNormal" id="n3353"><span style="color:red" id="n3354">Б</span>езме́рное Твое́
благоутро́бие, / а́довыми у́зами содержи́мии зря́ще, /
к све́ту идя́ху, Христе́, / весе́лыми нога́ми, / Па́сху
хва́ляще ве́чную.</p>

<p class="MsoNormal" id="n3355"><span style="color:red" id="n3356">Припев:</span> <b id="n3357">Христо́с
воскре́се из ме́ртвых.</b></p>

<p class="MsoNormal" id="n3358"><span style="color:red" id="n3359">П</span>ристу́пим свещено́снии,
/ исходя́щу Христу́ из гро́ба, я́ко жениху́, / и спра́зднуем
любопра́зднственными чи́нми / Па́сху Бо́жию спаси́тельную.</p>

<p class="MsoNormal" id="n3360"><span style="color:red" id="n3361">Припев:</span> <b id="n3362">Пресвята́я
Богоро́дице, спаси́ нас.</b></p>

<p class="MsoNormal" id="n3363"><span style="color:red" id="n3364">П</span>росвеща́ется боже́ственными
луча́ми и живоно́сными / воскресе́ния Сы́на Твоего́, /
Богома́ти Пречи́стая, / и ра́дости исполня́ется благочести́вых
собра́ние.</p>

<p class="MsoNormal" id="n3365"><span style="color:red" id="n3366">Припев:</span> <b id="n3367">Пресвята́я
Богоро́дице, спаси́ нас.</b></p>

<p class="MsoNormal" id="n3368"><span style="color:red" id="n3369">Н</span>е разве́рзл еси́
врата́ де́вства в воплоще́нии, / гро́ба не разруши́л еси́
печа́тей, Царю́ созда́ния, / отону́дуже воскре́сшаго
Тя зря́щи, Ма́ти, ра́довашеся.</p>

<p class="MsoNormal" id="n3370">&nbsp;</p>

<p class="MsoNormal" id="n3371"><span style="color:red" id="n3372">Ин</span><span lang="EN-US" style="color:red" id="n3373">. </span><span style="color:red" id="n3374">Ирмос</span><span lang="EN-US" style="color:red" id="n3375">:</span><span lang="EN-US" id="n3376"> </span>Све<span lang="EN-US" id="n3377">́</span>том Твои<span lang="EN-US" id="n3378">́</span>м невече<span lang="EN-US" id="n3379">́</span>рним<span lang="EN-US" id="n3380">, </span>Христе<span lang="EN-US" id="n3381">́,
/ </span>озари<span lang="EN-US" id="n3382">́, </span>Бо<span lang="EN-US" id="n3383">́</span>же<span lang="EN-US" id="n3384">, </span>смире<span lang="EN-US" id="n3385">́</span>нную мою<span lang="EN-US" id="n3386">́ </span>ду<span lang="EN-US" id="n3387">́</span>шу<span lang="EN-US" id="n3388">, /
</span>и наста<span lang="EN-US" id="n3389">́</span>ви на страх Твой<span lang="EN-US" id="n3390">,
/ </span>зане<span lang="EN-US" id="n3391">́ </span>свет повеле<span lang="EN-US" id="n3392">́</span>ния
Твоя<span lang="EN-US" id="n3393">́.</span></p>

<p class="MsoNormal" id="n3394"><span style="color:red" id="n3395">В</span>ознесы́йся на Дре́ве
кре́стнем, и совознесы́й мир весь, / и быв в ме́ртвых, Бо́же,
/ от ве́ка ме́ртвыя воздвиза́еши.</p>

<p class="MsoNormal" id="n3396"><span style="color:red" id="n3397">В</span>оскре́се, я́коже
рече, Христо́с, / истощи́вый вся а́дова ца́рствия, / и явля́ется
апо́столом, / ра́дость подава́я ве́чнующую.</p>

<p class="MsoNormal" id="n3398"><span style="color:red" id="n3399">Б</span>елообра́зен ви́ден
бысть жена́м блиста́яйся А́нгел: / не ктому́ пла́чите,
Жизнь ва́ша воста́, / су́щия во гробе́х ме́ртвыя оживи́вшая.</p>

<p class="MsoNormal" id="n3400"><span style="color:red" id="n3401">Р</span>азсла́бленнаго, я́ко
воздви́гл еси́, Христе́, / разсла́бленную мою́ ду́шу
преступле́ньми оздра́ви, / и ше́ствовати мне Твоя́ пра́выя
стези́ споспешеству́й.</p>

<p class="MsoNormal" id="n3402"><span style="color:red" id="n3403">Архангелу Михаилу:</span> А́нгелов
наста́вниче, Михаи́ле, / собира́ющияся в хра́ме твое́м
лю́ди днесь, / и пропове́дающия Бо́жия вели́чия спаса́й.</p>

<p class="MsoNormal" id="n3404"><span style="color:red" id="n3405">Слава, Троичен:</span> Равноче́стная
тричи́сленная Еди́нице, / разделя́емая у́бо ве́рно
Ипоста́сьми, / соединя́емая же Естество́м есть, / Оте́ц,
Сын и Боже́ственный Дух.</p>

<p class="MsoNormal" id="n3406"><span style="color:red" id="n3407">И ныне, Богородичен:</span> Безсе́менное
Рождество́ Твое́, Чи́стая, / непостижи́мое пое́м рожде́ние,
/ блажа́ще Тя, я́ко Ма́терь Творца́ всех и Влады́ки.</p>

<p class="MsoNormal" id="n3408"><span style="color:red" id="n3409">Катавасия:</span> У́тренюем у́треннюю
глубоку́, / и вме́сто ми́ра песнь принесе́м Влады́це,
/ и Христа́ у́зрим / пра́вды Со́лнце, / всем жизнь возсия́юща.</p>

<h3 id="n3410">Песнь 6.</h3>

<p class="MsoNormal" id="n3411"><span style="color:red" id="n3412">Ирмос:</span> Снизше́л еси́
в преиспо́дняя земли́, / и сокруши́л еси́ вереи́ ве́чныя,
/ содержа́щия свя́занныя, Христе́, / и тридне́вен, я́ко
от ки́та Ио́на, / воскре́сл еси́ от гро́ба.</p>

<p class="MsoNormal" id="n3413"><span style="color:red" id="n3414">Припев:</span> <b id="n3415">Христо́с
воскре́се из ме́ртвых.</b></p>

<p class="MsoNormal" id="n3416"><span style="color:red" id="n3417">С</span>охрани́в це́ла зна́мения
Христе́, / воскре́сл еси́ от гро́ба, / ключи́ Де́вы
не вреди́вый в рождестве́ Твое́м, / и отве́рзл еси́
нам ра́йския две́ри.</p>

<p class="MsoNormal" id="n3418"><span style="color:red" id="n3419">Припев:</span> <b id="n3420">Христо́с
воскре́се из ме́ртвых.</b></p>

<p class="MsoNormal" id="n3421"><span style="color:red" id="n3422">С</span>па́се мой, / живо́е
же и неже́ртвенное заколе́ние, / я́ко Бог Сам Себе́ / во́лею
приве́л Отцу́, / совоскреси́л еси́ всеро́днаго Ада́ма,
/ воскре́с от гро́ба.</p>

<p class="MsoNormal" id="n3423"><span style="color:red" id="n3424">Припев:</span> <b id="n3425">Пресвята́я
Богоро́дице, спаси́ нас.</b></p>

<p class="MsoNormal" id="n3426"><span style="color:red" id="n3427">В</span>озведе́ся дре́вле
держи́мое сме́ртию и тле́нием, / воплоти́вшимся от Твоего́
пречи́стаго чре́ва, / к нетле́нней и присносу́щней жи́зни,
/ Богоро́дице Де́во.</p>

<p class="MsoNormal" id="n3428"><span style="color:red" id="n3429">Припев:</span> <b id="n3430">Пресвята́я
Богоро́дице, спаси́ нас.</b></p>

<p class="MsoNormal" id="n3431"><span style="color:red" id="n3432">С</span>ни́де в преиспо́дняя
земли́, / в ложесна́ Твоя́, Чи́стая, сше́дый, / и
всели́выйся и воплоти́выйся па́че ума́, / и воздви́же
с Собо́ю Ада́ма, / воскре́с от гро́ба.</p>

<p class="MsoNormal" id="n3433"><span lang="EN-US" id="n3434">&nbsp;</span></p>

<p class="MsoNormal" id="n3435"><span style="color:red" id="n3436">Ин. Ирмос:</span> Глубина́
страсте́й воста́ на мя, / и бу́ря проти́вных ве́тров,
/ но предвари́в мя Ты спаси́, Спа́се, и изба́ви от тли, / я́ко
спасл еси́ от зве́ря проро́ка.</p>

<p class="MsoNormal" id="n3437"><span style="color:red" id="n3438">В</span>ознесы́йся во́лею
на Дре́во, / положи́лся еси́ я́ко мертв во гро́бе, / и
су́щия во а́де ме́ртвыя вся вку́пе оживи́в, Христе́,
/ воскреси́л еси́ Боже́ственною си́лою.</p>

<p class="MsoNormal" id="n3439"><span style="color:red" id="n3440">А</span>д срет Тя, Ще́дре, до́ле,
огорчи́ся, / свя́занныя отдава́я со тща́нием, / Твое́
стра́шное пою́щия, Спа́се, Воскресе́ние, / во гла́сех
немо́лчных.</p>

<p class="MsoNormal" id="n3441"><span style="color:red" id="n3442">Б</span>оже́ственнии ученицы́,
/ ви́девше Жизнь всех из гро́ба воста́вша, Христа́, / любо́вию
мно́гою и нра́вом пра́вым, / и весе́лием душе́вным
покланя́хуся.</p>

<p class="MsoNormal" id="n3443"><span style="color:red" id="n3444">Д</span>ре́вле на одре́ боле́зненном,
в ле́тех мно́зех слежа́й, / Твои́м, Христе́, повеле́нием
исцеле́в, сла́вит, / воспева́я благоутро́бие Твое́,
Жизнода́телю.</p>

<p class="MsoNormal" id="n3445"><span style="color:red" id="n3446">Архангелу Михаилу:</span> А́нгелов
наста́вниче, Михаи́ле, / предстоя́й престо́лу Влады́чню,
/ прииди́ посреде́ нас, наставля́я к стезя́м жи́зни, /
тебе́ предста́теля те́пла стяжа́вших.</p>

<p class="MsoNormal" id="n3447"><span style="color:red" id="n3448">Слава, Троичен:</span> Тро́ицу
Ли́цы Тя чту, / Еди́ницу же Существо́м пропове́даю, /
безнача́льне О́тче, Сы́не, Ду́ше Пра́вый, Бо́же
всех, / с вы́шними стра́шными во́инствы.</p>

<p class="MsoNormal" id="n3449"><span style="color:red" id="n3450">И ныне, Богородичен:</span> Вся Боже́ственным
манове́нием нося́й, / держи́мь есть, Богоро́дице Де́во,
во объя́тиях Твои́х, / всех нас восхища́я, от руки́ рабо́ты
лука́ваго, я́ко Щедр.</p>

<p class="MsoNormal" id="n3451"><span style="color:red" id="n3452">Катавасия:</span> Снизше́л
еси́ в преиспо́дняя земли́, / и сокруши́л еси́
вереи́ ве́чныя, / содержа́щия свя́занныя, Христе́, / и
тридне́вен, я́ко от ки́та Ио́на, / воскре́сл еси́
от гро́ба.</p>

<h3 id="n3453">Кондак, глас 3. Подобен:</h3>

<p class="MsoNormal" id="n3454"><span style="color:red" id="n3455">Д</span>у́шу мою́, Го́споди,
во гресе́х вся́ческих, / и безме́стными дея́ньми лю́те
разсла́блену, / воздви́гни Боже́ственным Твои́м предста́тельством,
/ я́коже и разсла́бленнаго воздви́гл еси́ дре́вле, /
да зову́ Ти, спаса́емь: / Ще́дрый, сла́ва Христе́,
держа́ве Твое́й.</p>

<p class="MsoNormal" id="n3456"><span style="color:red" id="n3457">Икос: </span>Руки́ Твоея́
го́рстию содержа́й концы́, Иису́се Бо́же, / Отцу́
собезнача́льный, и Ду́ху Свято́му совлады́чествуяй все́ми,
/ пло́тию яви́лся еси́, / неду́ги исцеля́я, и стра́сти
отгна́л еси́, / слепцы́ просвети́л еси́, / и разсла́бленнаго
сло́вом Боже́ственным Ты возста́вил еси́, / сему́
напра́сно ходи́ти повеле́в, / и сего́ носи́вший одр на
ра́му взя́ти. / Те́мже вси с ним воспева́ем и возопии́м:
/ Ще́дрый, сла́ва, Христе́, держа́ве Твое́й.</p>

<p class="MsoNormal" id="n3458"><span style="color:red" id="n3459">Синаксарий в Неделю четвертую по
Пасце, о разслабленном.</span></p>

<h3 id="n3460">Песнь 7.</h3>

<p class="MsoNormal" id="n3461"><span style="color:red" id="n3462">Ирмос:</span> О́троки от пе́щи
изба́вивый, / быв Челове́к, / стра́ждет я́ко сме́ртен,
/ и стра́стию сме́ртное, / в нетле́ния облачи́т благоле́пие,
/ Еди́н благослове́н / отце́в Бог, и препросла́влен.</p>

<p class="MsoNormal" id="n3463"><span style="color:red" id="n3464">Припев:</span> <b id="n3465">Христо́с
воскре́се из ме́ртвых.</b></p>

<p class="MsoNormal" id="n3466"><span style="color:red" id="n3467">Ж</span>ены́ с ми́ры
богому́дрыя в след Тебе́ теча́ху, / Его́же, я́ко
ме́ртва, со слеза́ми иска́ху, / поклони́шася ра́дующияся
Живо́му Бо́гу, / и Па́сху та́йную / Твои́м, Христе́,
ученико́м благовести́ша.</p>

<p class="MsoNormal" id="n3468"><span style="color:red" id="n3469">Припев:</span> <b id="n3470">Христо́с
воскре́се из ме́ртвых.</b></p>

<p class="MsoNormal" id="n3471"><span style="color:red" id="n3472">С</span>ме́рти пра́зднуем
умерщвле́ние, / а́дово разруше́ние, / ино́го жития́ ве́чнаго
нача́ло, / и игра́юще пое́м Вино́внаго, / Еди́наго
благослове́ннаго / отце́в Бо́га, и препросла́вленнаго.</p>

<p class="MsoNormal" id="n3473"><span style="color:red" id="n3474">Припев:</span> <b id="n3475">Христо́с
воскре́се из ме́ртвых.</b></p>

<p class="MsoNormal" id="n3476"><span style="color:red" id="n3477">Я́</span>ко вои́стинну
свяще́нная, / и всепра́зднственная сия́ спаси́тельная нощь,
/ и светоза́рная, / светоно́снаго дне, / воста́ния су́щи
провозве́стница, / в не́йже безле́тный Свет из гро́ба пло́тски
всем возсия́.</p>

<p class="MsoNormal" id="n3478"><span style="color:red" id="n3479">Припев:</span> <b id="n3480">Пресвята́я
Богоро́дице, спаси́ нас.</b></p>

<p class="MsoNormal" id="n3481"><span style="color:red" id="n3482">У</span>мертви́в Сын Твой
смерть, Всенепоро́чная, днесь, / всем сме́ртным пребыва́ющий
живо́т / во ве́ки веко́в дарова́, / еди́н благослове́нный
/ отце́в Бог и препросла́вленный.</p>

<p class="MsoNormal" id="n3483"><span style="color:red" id="n3484">Припев:</span> <b id="n3485">Пресвята́я
Богоро́дице, спаси́ нас.</b></p>

<p class="MsoNormal" id="n3486"><span style="color:red" id="n3487">В</span>сем ца́рствуяй созда́нием,
быв челове́к, / всели́ся в Твою́, Богоблагода́тная, утро́бу,
/ и распя́тие претерпе́в и смерть, / воскре́се боголе́пно,
/ совозста́вив нас я́ко всеси́лен.</p>

<p class="MsoNormal" id="n3488"><span lang="EN-US" id="n3489">&nbsp;</span></p>

<p class="MsoNormal" id="n3490"><span style="color:red" id="n3491">Ин</span><span lang="EN-US" style="color:red" id="n3492">. </span><span style="color:red" id="n3493">Ирмос</span><span lang="EN-US" style="color:red" id="n3494">:</span><span lang="EN-US" id="n3495"> </span>Пла<span lang="EN-US" id="n3496">́</span>мень ороси<span lang="EN-US" id="n3497">́</span>вый пе<span lang="EN-US" id="n3498">́</span>щный<span lang="EN-US" id="n3499">, / </span>и о<span lang="EN-US" id="n3500">́</span>троки
неопали<span lang="EN-US" id="n3501">́</span>мы спасы<span lang="EN-US" id="n3502">́</span>й<span lang="EN-US" id="n3503">, / </span>благослове<span lang="EN-US" id="n3504">́</span>н еси<span lang="EN-US" id="n3505">́ </span>во ве<span lang="EN-US" id="n3506">́</span>ки<span lang="EN-US" id="n3507">,
/ </span>Го<span lang="EN-US" id="n3508">́</span>споди Бо<span lang="EN-US" id="n3509">́</span>же
оте<span lang="EN-US" id="n3510">́</span>ц на<span lang="EN-US" id="n3511">́</span>ших<span lang="EN-US" id="n3512">.</span></p>

<p class="MsoNormal" id="n3513"><span style="color:red" id="n3514">П</span>росте<span lang="EN-US" id="n3515">́</span>рта
Тя на Дре<span lang="EN-US" id="n3516">́</span>ве<span lang="EN-US" id="n3517">, </span>я<span lang="EN-US" id="n3518">́</span>ко зря<span lang="EN-US" id="n3519">́</span>ше<span lang="EN-US" id="n3520">,
/ </span>свет скры со<span lang="EN-US" id="n3521">́</span>лнце<span lang="EN-US" id="n3522">, </span>не
могу<span lang="EN-US" id="n3523">́</span>щее ми<span lang="EN-US" id="n3524">́</span>рови свети<span lang="EN-US" id="n3525">́</span>ти<span lang="EN-US" id="n3526">, / </span>Тебе<span lang="EN-US" id="n3527">́
</span>во<span lang="EN-US" id="n3528">́</span>лею заше<span lang="EN-US" id="n3529">́</span>дшу
Всецарю<span lang="EN-US" id="n3530">́, </span>на просвеще<span lang="EN-US" id="n3531">́</span>ние
всех язы<span lang="EN-US" id="n3532">́</span>ков<span lang="EN-US" id="n3533">.</span></p>

<p class="MsoNormal" id="n3534"><span style="color:red" id="n3535">В</span>оскре<span lang="EN-US" id="n3536">́</span>сл
еси<span lang="EN-US" id="n3537">́ </span>истощи<span lang="EN-US" id="n3538">́</span>вый гро<span lang="EN-US" id="n3539">́</span>бы<span lang="EN-US" id="n3540">, / </span>и плени<span lang="EN-US" id="n3541">́</span>вый
ад си<span lang="EN-US" id="n3542">́</span>лою всеси<span lang="EN-US" id="n3543">́</span>льною<span lang="EN-US" id="n3544">, / </span>те<span lang="EN-US" id="n3545">́</span>мже пое<span lang="EN-US" id="n3546">́</span>м
честно<span lang="EN-US" id="n3547">́</span>е Твое<span lang="EN-US" id="n3548">́, </span>Христе<span lang="EN-US" id="n3549">́, </span>и Боже<span lang="EN-US" id="n3550">́</span>ственное воста<span lang="EN-US" id="n3551">́</span>ние<span lang="EN-US" id="n3552">.</span></p>

<p class="MsoNormal" id="n3553"><span style="color:red" id="n3554">Я́</span>ко ме́ртва что
Жива́го и́щете? / Воста́, несть во гро́бе, мироно́сицам
вопия́ше дре́вле, / блиста́яйся зра́ком боже́ственный
А́нгел.</p>

<p class="MsoNormal" id="n3555"><span style="color:red" id="n3556">С</span>лежа́ща в ле́тех
мно́зех разсла́бленнаго сло́вом исцели́вый, вопия́л еси́:
/ возми́ одр твой и ходи́, поя́ вели́чия Бо́жия.</p>

<p class="MsoNormal" id="n3557"><span style="color:red" id="n3558">Архангелу Михаилу:</span> Михаи́ле,
нача́льный воево́до Госпо́день, / ве́рно в Боже́ственнем
твое́м хра́ме собира́ющихся, / во хвале́ние Бо́жие
наставля́й, / покрыва́й от вся́ческих зол хода́тайством
твои́м.</p>

<p class="MsoNormal" id="n3559"><span style="color:red" id="n3560">Слава, Троичен:</span> О Тро́ице,
ве́рою пою́щия Тя, / я́ко Бо́га всех и Влады́ку, / от
вся́ких бед спаса́й, / и Твои́х благ прича́стники сотвори́.</p>

<p class="MsoNormal" id="n3561"><span style="color:red" id="n3562">И ныне, Богородичен:</span> Де́вствуеши,
ро́ждши па́че сло́ва, / пре́жде всех век роди́вшагося
от безнача́льна Отца́ нетле́нно, / сего́ ра́ди, Чи́стая,
Тебе́ ублажа́ем.</p>

<p class="MsoNormal" id="n3563"><span style="color:red" id="n3564">Катавасия:</span> О́троки от пе́щи
изба́вивый, / быв Челове́к, / стра́ждет я́ко сме́ртен,
/ и стра́стию сме́ртное, / в нетле́ния облачи́т благоле́пие,
/ Еди́н благослове́н / отце́в Бог, и препросла́влен.</p>

<h3 id="n3565">Песнь 8.</h3>

<p class="MsoNormal" id="n3566"><span style="color:red" id="n3567">Ирмос:</span> Сей нарече́нный и
святы́й день, / Еди́н суббо́т Царь и Госпо́дь, / пра́здников
пра́здник / и торжество́ есть торже́ств, / во́ньже
благослови́м Христа́ во ве́ки.</p>

<p class="MsoNormal" id="n3568"><span style="color:red" id="n3569">Припев:</span> <b id="n3570">Христо́с
воскре́се из ме́ртвых.</b></p>

<p class="MsoNormal" id="n3571"><span style="color:red" id="n3572">П</span>рииди́те, но́ваго
виногра́да рожде́ния, / Боже́ственнаго весе́лия, / в наро́читом
дни Воскресе́ния, / Ца́рствия Христо́ва приобщи́мся, / пою́ще
Его́, / я́ко Бо́га, во ве́ки.</p>

<p class="MsoNormal" id="n3573"><span style="color:red" id="n3574">Припев:</span> <b id="n3575">Христо́с
воскре́се из ме́ртвых.</b></p>

<p class="MsoNormal" id="n3576"><span style="color:red" id="n3577">В</span>озведи́ о́крест о́чи
твои́, Сио́не, и виждь: / се бо приидо́ша к тебе́, / я́ко
богосве́тлая свети́ла, / от за́пада, и се́вера, и мо́ря,
/ и восто́ка ча́да твоя́, / в тебе́ благословя́щая
Христа́ во ве́ки.</p>

<p class="MsoNormal" id="n3578"><span style="color:red" id="n3579">Припев:</span> <b id="n3580">Пресвята́я
Тро́ице, Бо́же наш, сла́ва Тебе́.</b></p>

<p class="MsoNormal" id="n3581"><span style="color:red" id="n3582">Троичен:</span> О́тче Вседержи́телю,
и Сло́ве, и Ду́ше, / треми́ соединя́емое во Ипоста́сех
Естество́, / Пресу́щественне и Пребоже́ственне, / в Тя крести́хомся,
/ и Тя благослови́м во вся ве́ки.</p>

<p class="MsoNormal" id="n3583"><span style="color:red" id="n3584">Припев:</span> <b id="n3585">Пресвята́я
Богоро́дице, спаси́ нас.</b></p>

<p class="MsoNormal" id="n3586"><span style="color:red" id="n3587">П</span>рии́де Тобо́ю в
мир Госпо́дь, Де́во Богоро́дице, / и чре́во а́дово расто́рг,
/ сме́ртным нам воскресе́ние дарова́, / те́мже
благослови́м Его́ во ве́ки.</p>

<p class="MsoNormal" id="n3588"><span style="color:red" id="n3589">Припев:</span> <b id="n3590">Пресвята́я
Богоро́дице, спаси́ нас.</b></p>

<p class="MsoNormal" id="n3591"><span style="color:red" id="n3592">В</span>сю низложи́в сме́рти
держа́ву Сын Твой, Де́во, / Свои́м воскресе́нием, / я́ко
Бог кре́пкий совознесе́ нас и обожи́, / те́мже воспева́ем
Его́ во ве́ки.</p>

<p class="MsoNormal" id="n3593">&nbsp;</p>

<p class="MsoNormal" id="n3594"><span style="color:red" id="n3595">Ин. Ирмос:</span> А́нгельми
немо́лчно в вы́шних сла́вимаго Бо́га, / небеса́ небе́с,
земля́ и го́ры, / и хо́лми, и глубина́, и весь род челове́ческий,
/ пе́сньми Того́, я́ко Созда́теля и Изба́вителя /
благослови́те и превозноси́те во вся ве́ки.</p>

<p class="MsoNormal" id="n3596"><span style="color:red" id="n3597">З</span>аве́са раздра́ся,
распе́ншуся Тебе́, Спа́се наш, / и отдава́ше ме́ртвыя,
я́же пожре́, смерть, / и ад обнажи́ся, Тебе́ зря в преиспо́дних
земли́ бы́вша.</p>

<p class="MsoNormal" id="n3598"><span style="color:red" id="n3599">Г</span>де твое́ жа́ло
есть, сме́рте? / Где твоя́, а́де, ны́не побе́да? /
Воскре́сшу Царю́, умертви́лся еси́ и поги́бл, не ктому́
ца́рствуеши, / Кре́пкий бо взят, я́же име́л еси́ свя́занныя.</p>

<p class="MsoNormal" id="n3600"><span style="color:red" id="n3601">Т</span>ецы́те ско́ро,
возвести́те апо́столом Воскресе́ние, / мироно́сицам явле́йся
ю́ноша веща́ше: / воскре́се Влады́ка, / и с Ним и́же
от ве́ка ме́ртвии пресла́вно.</p>

<p class="MsoNormal" id="n3602"><span style="color:red" id="n3603">Л</span>е́ты мно́гими
слежа́й разсла́бленный, взыва́ше: / поми́луй мя, Изба́вителю,
недоуме́нием содержи́ма. / Сей же повелева́ет ему́ взя́ти
тща́тельно одр и пра́во ступа́ти.</p>

<p class="MsoNormal" id="n3604"><span style="color:red" id="n3605">Архангелу:</span> Я́ко невеще́ственных
предводи́тель, Архистрати́же сил, / с на́ми проси́ нам
прегреше́ний избавле́ние, / исправле́ние же жития́, / и та́мошних
наслажде́ние благ ве́чных.</p>

<p class="MsoNormal" id="n3606"><span style="color:red" id="n3607">Благослови́м Отца́ и
Сы́на и Свята́го Ду́ха, Го́спода.</span></p>

<p class="MsoNormal" id="n3608"><span style="color:red" id="n3609">Н</span>есозда́нное, непресеко́мое
Существо́, Триипоста́сное Божество́, / Отца́ безнача́льна
Бо́га, и Сы́на, и Ду́ха Свята́го / воспои́м согла́сно,
серафи́мскую зову́ще стра́шную песнь.</p>

<p class="MsoNormal" id="n3610"><span style="color:red" id="n3611">И ны́не и при́сно и во
ве́ки веко́в, ами́нь.</span></p>

<p class="MsoNormal" id="n3612"><span style="color:red" id="n3613">Богородичен:</span> Сви́ток Тя
дре́вле зря́ше Иса́иа, Присноде́во, / в не́мже пе́рстом
О́тчим Сло́во безле́тное написа́ся, / от вся́каго
безслове́сия спаса́ющее нас, / словесы́ Тя свяще́нными
воспева́ющих.</p>

<p class="MsoNormal" id="n3614"><span style="color:red" id="n3615">Хва́лим, благослови́м,
покланя́емся Го́сподеви, пою́ще и превознося́ще во вся
ве́ки.</span></p>

<p class="MsoNormal" id="n3616"><span style="color:red" id="n3617">Катавасия:</span> Сей
нарече́нный и святы́й день, / Еди́н суббо́т Царь и
Госпо́дь, / пра́здников пра́здник / и торжество́ есть торже́ств,
/ во́ньже благослови́м Христа́ во ве́ки.</p>

<p class="MsoNormal" id="n3618"><span style="color:red" id="n3619">Честне́йшую не поем.</span></p>

<h3 id="n3620">Песнь 9.</h3>

<p class="MsoNormal" id="n3621"><span style="color:red" id="n3622">Ирмос:</span> Свети́ся, свети́ся,
/ но́вый Иерусали́ме, / сла́ва бо Госпо́дня / на тебе́
возсия́. / Лику́й ны́не / и весели́ся, Сио́не. / Ты
же, Чи́стая, красу́йся, Богоро́дице, / о воста́нии
Рождества́ Твоего́.</p>

<p class="MsoNormal" id="n3623"><span style="color:red" id="n3624">Припев:</span> <b id="n3625">Христо́с
воскре́се из ме́ртвых.</b></p>

<p class="MsoNormal" id="n3626"><span style="color:red" id="n3627">О</span> Боже́ственнаго, о любе́знаго,
/ о сладча́йшаго Твоего́ гла́са! / С на́ми бо нело́жно
/ обеща́лся еси́ бы́ти, / до сконча́ния ве́ка,
Христе́, / Его́же, ве́рнии, / утвержде́ние наде́жди иму́ще,
ра́дуемся.</p>

<p class="MsoNormal" id="n3628"><span style="color:red" id="n3629">Припев:</span> <b id="n3630">Христо́с
воскре́се из ме́ртвых.</b></p>

<p class="MsoNormal" id="n3631"><span style="color:red" id="n3632">О</span> Па́сха ве́лия и
свяще́ннейшая, Христе́! / О му́дросте, и Сло́ве Бо́жий,
и си́ло! / Подава́й нам и́стее Тебе́ причаща́тися, / в
невече́рнем дни Ца́рствия Твоего́.</p>

<p class="MsoNormal" id="n3633"><span style="color:red" id="n3634">Припев:</span> <b id="n3635">Пресвята́я
Богоро́дице, спаси́ нас.</b></p>

<p class="MsoNormal" id="n3636"><span style="color:red" id="n3637">С</span>огла́сно, Де́во,
Тебе́ блажи́м ве́рнии: / ра́дуйся, две́ре
Госпо́дня, / ра́дуйся, гра́де одушевле́нный, /
ра́дуйся, Ея́же ра́ди нам ны́не возсия́ свет, / из
Тебе́ Рожде́ннаго из ме́ртвых Воскресе́ния.</p>

<p class="MsoNormal" id="n3638"><span style="color:red" id="n3639">Припев:</span> <b id="n3640">Пресвята́я
Богоро́дице, спаси́ нас.</b></p>

<p class="MsoNormal" id="n3641"><span style="color:red" id="n3642">В</span>есели́ся и
ра́дуйся, боже́ственная две́ре Све́та, / заше́дый бо
Иису́с во гроб возсия́, / просия́в со́лнца светле́е, /
и ве́рныя вся озари́в, / Богора́дованная Влады́чице.</p>

<p class="MsoNormal" id="n3643">&nbsp;</p>

<p class="MsoNormal" id="n3644"><span style="color:red" id="n3645">Ин</span><span lang="EN-US" style="color:red" id="n3646">. </span><span style="color:red" id="n3647">Ирмос</span><span lang="EN-US" style="color:red" id="n3648">:</span><span lang="EN-US" id="n3649"> </span>На Сина<span lang="EN-US" id="n3650">́</span>йстей горе<span lang="EN-US" id="n3651">́ </span>ви<span lang="EN-US" id="n3652">́</span>де Тя в купине<span lang="EN-US" id="n3653">́ </span>Моисе<span lang="EN-US" id="n3654">́</span>й<span lang="EN-US" id="n3655">, / </span>неопа<span lang="EN-US" id="n3656">́</span>льно
огнь Божества<span lang="EN-US" id="n3657">́ </span>заче<span lang="EN-US" id="n3658">́</span>ншую
во чре<span lang="EN-US" id="n3659">́</span>ве<span lang="EN-US" id="n3660">, / </span>Дании<span lang="EN-US" id="n3661">́</span>л же Тя ви<span lang="EN-US" id="n3662">́</span>де<span lang="EN-US" id="n3663">, </span>го<span lang="EN-US" id="n3664">́</span>ру несеко<span lang="EN-US" id="n3665">́</span>мую<span lang="EN-US" id="n3666">, / </span>жезл прозя<span lang="EN-US" id="n3667">́</span>бший<span lang="EN-US" id="n3668">, </span>Иса<span lang="EN-US" id="n3669">́</span>иа взыва<span lang="EN-US" id="n3670">́</span>ше<span lang="EN-US" id="n3671">, </span>от ко<span lang="EN-US" id="n3672">́</span>рене Дави<span lang="EN-US" id="n3673">́</span>дова<span lang="EN-US" id="n3674">.</span></p>

<p class="MsoNormal" id="n3675"><span style="color:red" id="n3676">И</span>ису́се, на Дре́ве
возвыша́емь, совозне́сл еси́ нас, / и положи́вся во́лею
во гро́бе, / из гробо́в ме́ртвыя воскреси́л еси́ вся,
/ пою́щия держа́ву Твою́ непостижи́мую, / и си́лу Твою́
непобеди́мую.</p>

<p class="MsoNormal" id="n3677"><span style="color:red" id="n3678">К</span>расне́йший от гро́ба
возсия́л еси́, / я́ко жени́х от черто́га, красне́йший
Сло́ве, / и разруши́л еси́ а́да мра́чное, / и ю́зники
изве́л еси́, согла́сно зову́щия: / сла́ва сла́ве
Твое́й, / сла́ва, Иису́се Бо́же, воста́нию Твоему́.</p>

<p class="MsoNormal" id="n3679"><span style="color:red" id="n3680">В</span>оздыха́ния же и сле́зы
нося́щя, / с ми́ры во тща́нии всесвяты́й гроб достиго́ша
жены́, / и Христо́ву учи́ми бя́ху ве́рою сла́вному
воста́нию, / е́же пра́зднуем в ра́дости душе́вной
веселя́щеся.</p>

<p class="MsoNormal" id="n3681"><span style="color:red" id="n3682">П</span>осле́доваше здра́вие
те́ла, / повеле́нию Твоему́, Христе́, / и ви́димь бя́ше
пре́жде разсла́бленный, / теки́й со тща́нием и одр нося́й,
/ на не́мже возлежа́ше ле́ты мно́гими, / песносло́вя
мно́гую си́лу Твою́.</p>

<p class="MsoNormal" id="n3683"><span style="color:red" id="n3684">Архангелу Михаилу:</span> Просвеще́ние
нам испроси́, вели́кий Архистрати́же, / при́сно Све́ту
вели́кому предстоя́й, / и умири́ нашу жизнь, / напа́стьми всегда́
змие́выми и обстоя́ньми жития́ / зы́блемую при́сно, достохва́льне.</p>

<p class="MsoNormal" id="n3685"><span style="color:red" id="n3686">Слава:</span> Свет и Све́тове,
Жизнь же и Жи́зни, сла́влю Тя всеблагоче́стно, / О́тче, Сло́ве
и Ду́ше Святы́й, / Триипоста́сная Еди́нице, нераздели́мая
держа́во, Божество́ несли́тное, / Свят, Свят, Свят, вопия́
с вы́шними си́лами.</p>

<p class="MsoNormal" id="n3687"><span style="color:red" id="n3688">И ныне:</span> От светоно́сных
про́йде ложе́сн Твои́х вели́кое Со́лнце Христо́с,
/ и мир просвети́, Пречи́стая, осия́ньми све́тлыми, и тму
отъя́т преступле́ния, / те́мже пое́м Тя, я́ко вину́
всех до́брых, Богоневе́сто.</p>

<p class="MsoNormal" id="n3689"><span style="color:red" id="n3690">Катавасия:</span> Свети́ся,
свети́ся, / но́вый Иерусали́ме, / сла́ва бо Госпо́дня
/ на тебе́ возсия́. / Лику́й ны́не / и весели́ся,
Сио́не. / Ты же, Чи́стая, красу́йся, Богоро́дице, / о
воста́нии Рождества́ Твоего́.</p>

<p class="MsoNormal" id="n3691"><span style="color:red" id="n3692">Таже, </span>Свят Госпо́дь Бог
наш: <span style="color:red" id="n3693">трижды, на глас 3.</span></p>

<h3 id="n3694">Ексапостиларий. Самогласен:</h3>

<p class="MsoNormal" id="n3695"><span style="color:red" id="n3696">П</span>ло́тию усну́в, / я́ко
мертв, / Царю́ и Го́споди, / тридне́вен воскре́сл еси́,
/ Ада́ма воздви́г от тли, / и упраздни́в смерть, / Па́сха
нетле́ния, / ми́ра спасе́ние. <span style="color:red" id="n3697">[Единожды.]</span></p>

<h4 id="n3698">Слава: другий.<br id="n3699">
Подобен: <span style="color:windowtext" id="n3700">Жены́ услы́шите:</span></h4>

<p class="MsoNormal" id="n3701"><span style="color:red" id="n3702">П</span>редста́ Человеколю́бец
и всеще́дрый Госпо́дь О́вчей купе́ли, е́же исцели́ти
неду́ги, / обре́те же челове́ка слежа́ща мно́гими ле́ты
и к нему́ возопи́: / возми́ одр и иди́ на пути́ пра́выя.</p>

<p class="MsoNormal" id="n3703"><span style="color:red" id="n3704">И ныне: тойже.</span></p>

<h3 id="n3705">На хвалитех поставим стихов, 8.<br id="n3706">
И поем стихиры воскресны, глас 3:</h3>

<p class="MsoNormal" id="n3707"><span style="color:red" id="n3708">П</span>рииди́те вси язы́цы,
/ уразуме́йте стра́шныя та́йны си́лу: / Христо́с бо
Спас наш, Е́же в нача́ле Сло́во, / распя́тся нас ра́ди,
и во́лею погребе́ся, / и воскре́се из ме́ртвых, е́же
спасти́ вся́ческая: / Тому́ поклони́мся.</p>

<p class="MsoNormal" id="n3709"><span style="color:red" id="n3710">П</span>ове́даша вся чудеса́
/ стра́жие Твои́, Го́споди, / но собо́р суеты́ испо́лни
мздо́ю десни́цу их, / скры́ти мня́ше воскресе́ние Твое́,
/ е́же мир сла́вит: поми́луй нас.</p>

<p class="MsoNormal" id="n3711"><span style="color:red" id="n3712">Р</span>а́дости вся испо́лнишася
/ воскресе́ния иску́с прии́мша: / Мари́я бо Магдали́на
ко гро́бу прии́де, / обре́те а́нгела на ка́мени седя́ща,
/ ри́зами блиста́ющася и глаго́люща: / что и́щете жива́го
с ме́ртвыми? / Несть зде, но воста́, я́коже рече́, /
предваря́я вы в Галиле́и.</p>

<p class="MsoNormal" id="n3713"><span style="color:red" id="n3714">В</span>о све́те Твое́м,
Влады́ко, / у́зрим свет, Человеколю́бче: / воскре́сл бо еси́
из ме́ртвых, / Спасе́ние ро́ду челове́ческому да́руя:
/ да Тя вся тварь славосло́вит Еди́наго Безгре́шнаго, / поми́луй
нас.</p>

<h4 id="n3715">И восточны {Анатолиевы}, глас тойже:</h4>

<p class="MsoNormal" id="n3716"><span style="color:red" id="n3717">П</span>еснь у́треннюю мироно́сицы
жены́ / со слеза́ми приноша́ху Тебе́, Го́споди, /
благоуха́ния бо арома́ты иму́ща, / гро́ба Твоего́
достиго́ша, / пречи́стое те́ло Твое́ пома́зати тща́щася.
/ А́нгел седя́й на ка́мени тем благовести́: / что и́щете
жива́го с ме́ртвыми; / смерть бо попра́в воскре́се я́ко
Бог, / подая́ всем ве́лию ми́лость.</p>

<p class="MsoNormal" id="n3718"><span style="color:red" id="n3719">Б</span>листа́яся А́нгел
на гро́бе Твое́м животво́рнем, / мироно́сицам глаго́лаше:
/ истощи́в гро́бы Изба́витель, плени́ а́да, / и воскре́се
тридне́вен, / я́ко Еди́н Бог и Всеси́лен.</p>

<p class="MsoNormal" id="n3720"><span style="color:red" id="n3721">В</span>о гро́бе Тя иска́ше,
/ прише́дши во еди́ну от суббо́т Мари́я Магдали́на, /
не обре́тши же рыда́ше с пла́чем вопию́щи: / увы́ мне,
Спа́се мой! / Укра́ден был еси́, всех Ца́рю. / Супру́г
же живоно́сных а́нгел внутрь гро́ба вопия́ше: / что пла́чеши
о же́но? / Пла́чу, глаго́лет, я́ко взя́ша Го́спода
моего́ от гро́ба, / и не вем, где положи́ша Его́. / Сия́
же обра́щшися вспять, / я́ко ви́де Тя, а́бие возопи́:
/ Госпо́дь мой и Бог мой, сла́ва Тебе́.</p>

<p class="MsoNormal" id="n3722"><span style="color:red" id="n3723">Е</span>вре́и затвори́ша
во гро́бе Живо́т, / разбо́йник же отве́рзе язы́ком
наслажде́ние, / зовы́й и глаго́ля: / И́же со мно́ю
мене́ ра́ди распны́йся, / сообе́си ми ся на дре́ве, /
и яви́ся мне на престо́ле со Отце́м седя́, / Той бо есть
Христо́с Бог наш, / име́яй ве́лию ми́лость.</p>

<p class="MsoNormal" id="n3724"><span style="color:red" id="n3725">Слава, глас 8:</span> Го́споди,
разсла́бленнаго не купе́ль исцели́, / но Твое́ сло́во
обнови́, / и ниже́ многоле́тный запя́т ему́ неду́г,
/ я́ко гла́са Твоего́ скоре́йшее де́йство показа́ся,
/ и неудобоноси́мую тя́жесть отве́рже, / и бре́мя одра́
понесе́, во свиде́тельство / мно́жества щедро́т Твои́х,
сла́ва Тебе́.</p>

<p class="MsoNormal" id="n3726"><span style="color:red" id="n3727">И ныне:</span> Преблагослове́нна
еси́:</p>

<p class="MsoNormal" id="n3728"><span style="color:red" id="n3729">Славословие великое. Тропарь
воскресен, ектении, и отпуст, и исхождение в притвор.</span></p>

<h4 id="n3730">Слава, и ныне: Стихира евангельская, глас 3:</h4>

<p class="MsoNormal" id="n3731"><span style="color:red" id="n3732">М</span>агдали́не Мари́и /
Спа́сово благовеству́ющей из ме́ртвых Воскресе́ние и явле́ние,
/ не ве́рующе же ученицы́, поноси́ми бы́ша о жестосе́рдии,
/ но зна́меньми воору́жшеся и чудесы́, / ко пропове́данию
посыла́хуся, / и Ты у́бо, Го́споди, к нача́льному све́ту
возне́слся еси́ Отцу́, / они́ же пропове́даша всю́ду
сло́во, чудесы́ уверя́юще. / Те́мже просвети́вшеся те́ми,
/ сла́вим Твое́ е́же из ме́ртвых воскресе́ние, /
человеколю́бче Го́споди.</p>

<p class="MsoNormal" id="n3733"><span style="color:red" id="n3734">И поучение Студитово. И конечный
отпуст. Час 1. На часех тропарь воскресен. По Трисвятом кондак Триоди:</span>
Ду́шу мою́ Го́споди:</p>

<h2 style="margin-left:0in;text-indent:0in" id="n3735"><a name="_НА_ЛИТУРГИИ_3" id="n3736"></a><span style="text-transform:none" id="n3737">НА ЛИТУРГИИ</span></h2>

<h3 id="n3738">Блаженна гласа, глас 3, на 4:</h3>

<p class="MsoNormal" id="n3739"><span style="color:red" id="n3740">О</span>тве́ргша, Христе́,
за́поведь Твою́, / пра́отца Ада́ма из рая́ изгна́л
еси́: / разбо́йника же ще́дре испове́давша Тя на кресте́,
/ в онь всели́л еси́, зову́ща: / помяни́ мя, Спа́се,
во ца́рствии Твое́м.</p>

<p class="MsoNormal" id="n3741"><span style="color:red" id="n3742">В</span>оскре́с из ме́ртвых,
совоскреси́л еси́ нас от страсте́й / воскресе́нием Твои́м,
Го́споди: / сме́ртную же всю си́лу погуби́л еси́, Спа́се.
/ Сего́ ра́ди ве́рою Ти зове́м: / помяни́ и нас во ца́рствии
Твое́м.</p>

<p class="MsoNormal" id="n3743"><span style="color:red" id="n3744">Т</span>ридне́вным Твои́м
погребе́нием, / и́же во а́де умерщвле́нныя, я́ко Бог,
оживотвори́вый, совоздви́гл еси́, / и нетле́ние всем, я́ко
Благ, источи́л еси́ нам, ве́рою зову́щим всегда́: /
помяни́ и нас во ца́рствии Твое́м.</p>

<p class="MsoNormal" id="n3745"><span style="color:red" id="n3746">С</span>огре́шших нас сме́ртною
осуди́л еси́ кля́твою, Живода́вче и Го́споди, / те́лом
же Твои́м, безгре́шне Влады́ко, пострада́в, / сме́ртныя
оживи́л еси́ зову́щия: / помяни́ и нас во ца́рствии
Твое́м.</p>

<p class="MsoNormal" id="n3747"><span style="color:red" id="n3748">И от канона песнь 6-я, на 4.</span></p>

<h3 id="n3749">По входе тропарь воскресен, глас 3:</h3>

<p class="MsoNormal" id="n3750"><span style="color:red" id="n3751">Д</span>а веселя́тся небе́сная,
/ да ра́дуются земна́я, / я́ко сотвори́ держа́ву мы́шцею
Свое́ю Госпо́дь, / попра́ сме́ртию смерть, / пе́рвенец
ме́ртвых бысть, / из чре́ва а́дова изба́ви нас, / и подаде́
ми́рови ве́лию ми́лость.</p>

<h4 id="n3752">Слава, кондак Триоди, глас 3: Подобен:</h4>

<p class="MsoNormal" id="n3753"><span style="color:red" id="n3754">Д</span>у́шу мою́, Го́споди,
во гресе́х вся́ческих, / и безме́стными дея́ньми лю́те
разсла́блену, / воздви́гни Боже́ственным Твои́м предста́тельством,
/ я́коже и разсла́бленнаго воздви́гл еси́ дре́вле, /
да зову́ Ти, спаса́емь: / Ще́дрый, сла́ва Христе́,
держа́ве Твое́й.</p>

<h4 id="n3755">И ныне, кондак Пасце, глас 8:</h4>

<p class="MsoNormal" id="n3756"><span style="color:red" id="n3757">А́</span>ще и во гроб снизше́л
еси́, Безсме́ртне, / но а́дову разруши́л еси́ си́лу,
/ и воскре́сл еси́, я́ко победитель, Христе́ Бо́же, /
жена́м мироно́сицам веща́вый: ра́дуйтеся, / и Твои́м
апо́столом мир да́руяй, / па́дшим подая́й воскресе́ние.</p>

<p class="MsoNormal" id="n3758"><span style="color:red" id="n3759">Храма же Христова, и Богородицы, и
святых, тропаря и кондака не глаголем.</span></p>

<h3 id="n3760">Прокимен, глас 1:</h3>

<p class="MsoNormal" id="n3761"><span style="color:red" id="n3762">Б</span>у́ди Го́споди ми́лость
Твоя́ на нас, / я́коже упова́хом на Тя. <span style="color:red" id="n3763">Стих:
</span>Ра́дуйтеся пра́веднии о Го́споде: пра́вым подоба́ет
похвала́.</p>

<h3 id="n3764">Апостол Деяний, зачало 23. [Деян. 9, 32 – 42.]</h3>

<p class="MsoNormal" id="n3765"><span style="color:red" id="n3766">В</span>о дни о́ны, бысть Петру́,
посеща́ющу всех, сни́ти и ко святы́м живу́щим в Ли́дде:
Обре́те же та́мо челове́ка не́коего, и́менем Ене́а,
от осми́ лет лежа́ща на одре́, и́же бе разсла́блен. И
рече́ ему́ Петр: Ене́е, исцеля́ет тя Иису́с Христо́с,
воста́ни с посте́ли твоея́. И а́бие воста́: И ви́деша
его́ вси живу́щии в Ли́дде и во Ассаро́не, и́же обрати́шася
ко Го́споду. Во Иоппи́и же бе не́кая учени́ца, и́менем
Тави́фа, я́же сказа́ема глаго́лется, се́рна: сия́
бя́ше испо́лнена благи́х дел и ми́лостынь, я́же творя́ше.
Бысть же во дни ты́я, боле́вшей ей умре́ти: омы́вше же ю́,
положи́ша в го́рнице. Близ же су́щей Ли́дде Иоппи́и,
ученицы́ слы́шавше, я́ко Петр есть в ней, посла́ша два му́жа
к нему́, моля́ще его́ не облени́тися приити́ до них.
Воста́в же Петр и́де с ни́ма, его́же прише́дша возведо́ша
в го́рницу, и предста́ша ему́ вся вдови́цы пла́чуща, и
показу́юща ри́зы и оде́жды, ели́ка творя́ше, с ни́ми
су́щи, Се́рна. Изгна́в же вон вся Петр, прекло́нь коле́на
помоли́ся, и обра́щься к те́лу, рече́: Тави́фо, воста́ни.
Она́ же отве́рзе о́чи свои́, и ви́девши Петра́,
се́де. Пода́в же ей ру́ку, воздви́же ю́, и призва́в
святы́я и вдови́цы, поста́ви ю́ жи́ву. Уве́дано
же бысть се по всей Иоппи́и, и мно́зи ве́роваша в Го́спода.</p>

<p class="MsoNormal" id="n3767"><span style="color:red" id="n3768">Аллилуиа, глас 5: </span>Ми́лости
Твоя́ Го́споди во век воспою́. <span style="color:red" id="n3769">Стих: </span>Зане́
рекл еси́: в век ми́лость сози́ждется.</p>

<h3 id="n3770">Евангелие Иоанна, зачало 14. [Ин. 5, 1 – 15.]</h3>

<p class="MsoNormal" id="n3771"><span style="color:red" id="n3772">В</span>о вре́мя о́но, взы́де
Иису́с во Иерусали́м. Есть же во Иерусали́мех на О́вчей
купе́ли, я́же глаго́лется евре́йски Вифесда́, пять
притво́р иму́щи. В тех слежа́ше мно́жество боля́щих,
слепы́х, хромы́х, сухи́х, ча́ющих движе́ния воды́.
А́нгел бо Госпо́день на вся́ко ле́то схожда́ше в купе́ль,
и возмуща́ше во́ду: и и́же пе́рвее вла́зяше по возмуще́нии
воды́, здрав быва́ше, яце́м же неду́гом одержи́мь быва́ше.
Бе же ту не́кий челове́к, три́десять и осмь лет имы́й в
неду́зе свое́м. Сего́ ви́дев Иису́с лежа́ща, и
разуме́в, я́ко мно́га ле́та уже́ имя́ше в неду́зе,
глаго́ла ему́: хо́щеши ли цел бы́ти? Отвеща́ Ему́
неду́жный: ей, Го́споди, челове́ка не и́мам, да егда́
возмути́тся вода, вве́ржет мя в купе́ль: егда́ же прихожду́
аз, ин пре́жде мене́ сла́зит. Глаго́ла ему́ Иису́с:
воста́ни, возми́ одр твой, и ходи́. И а́бие здрав бысть
челове́к, и взем одр свой, и хожда́ше. Бе же суббо́та в той
день. Глаго́лаху же жи́дове изцеле́вшему: суббо́та есть, и
не досто́ит ти взя́ти одра́ твоего́. Он же отвеща́ им:
И́же мя сотвори́ це́ла, Той мне рече́: возми́ одр твой
и ходи́. Вопроси́ша же его́: кто есть Челове́к реки́й
ти: возми́ одр твой и ходи́? Изцеле́вый же не ве́дяше, кто
есть: Иису́с бо укло́нься, наро́ду су́щу на ме́сте.
Пото́м же обре́те его́ Иису́с в це́ркви, и рече́
ему́: се здрав бысть, ктому́ не согреша́й, да не го́рше ти
что бу́дет. И́де же челове́к, и пове́да иуде́ом, я́ко
Иису́с есть, И́же мя сотвори́ це́ла.</p>

<h3 id="n3773">Вместо же Достойно: поем:</h3>

<p class="MsoNormal" id="n3774"><span style="color:red" id="n3775">А́</span>нгел вопия́ше
Благода́тней: / Чи́стая Де́во, ра́дуйся! / И па́ки
реку́: ра́дуйся! / Твой Сын воскре́се / тридне́вен от гро́ба,
/ и ме́ртвыя воздви́гнувый: / лю́дие, весели́теся.</p>

<p class="MsoNormal" id="n3776"><span style="color:red" id="n3777">Таже ирмос, глас 1:</span> Свети́ся,
свети́ся, / но́вый Иерусали́ме, / сла́ва бо Госпо́дня
/ на тебе́ возсия́. / Лику́й ны́не / и весели́ся, Сио́не.
/ Ты же, Чи́стая, красу́йся, Богоро́дице, / о воста́нии
Рождества́ Твоего́.</p>

<h3 id="n3778">Причастный:</h3>

<p class="MsoNormal" id="n3779"><span style="color:red" id="n3780">Т</span>е́ло Христо́во
приими́те, / исто́чника безсме́ртнаго вкуси́те. <span style="color:red" id="n3781">Другий:</span> Хвали́те Го́спода с Небе́с, / хвали́те
Его́ в вы́шних. / <span style="color:red" id="n3782">А</span>ллилуиа.<span style="color:red" id="n3783"> Трижды.</span></p>

<p class="MsoNormal" id="n3784"><span style="color:red" id="n3785">Подобает ведати, яко воследование
разслабленнаго поется в Неделю, в понедельник: во вторник же отдается.</span></p>

<p class="MsoNormal" id="n3786"><u id="n3787"><span style="color:red" id="n3788"><a href="#_ОГЛАВЛЕНИЕ" id="n3789">В
оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;;color:red" id="n3790"><br clear="all" style="page-break-before:always" id="n3791">
</span>

<div class="WordSection7" id="n3792">

<h1 id="n3793"><a name="_Ref182459932" id="n3794"></a><a name="_В_СРЕДУ_4-Й" id="n3795"></a><span style="text-transform:none" id="n3796">В СРЕДУ 4-Й СЕДМИЦЫ ПО ПАСХЕ</span></h1>

<h2 style="margin-left:0in;text-indent:0in" id="n3797"><a name="_ВО_ВТОРНИК_4" id="n3798"></a>ВО
ВТОРНИК 4 СЕДМИЦЫ ПО ПАСЦЕ,<br id="n3799">
<span style="text-transform:none" id="n3800">НА ВЕЛИЦЕЙ ВЕЧЕРНИ</span></h2>

<p class="MsoNormal" id="n3801"><span style="color:red" id="n3802">Начало по обычаю, и кафисма рядовая.
На </span>Го́споди воззва́х: <span style="color:red" id="n3803">поставим стихов
6, и поем стихиры настоящия 3, повторяюще я. Глас 4.</span></p>

<h4 id="n3804">Подобен: Го́споди, возше́д на Крест:</h4>

<p class="MsoNormal" id="n3805"><span style="color:red" id="n3806">Н</span>аста́ преполове́ние
дней, / от спаси́тельнаго начина́емых воста́ния, / Пятдеся́тницею
же Боже́ственною печа́таемое, / и све́тится све́тлости обою́ду
иму́щее, и соединя́ющее обоя́, / и приити́ сла́ве
предъявля́ющее, / Влады́чняго Вознесе́ния предпочита́ет.</p>

<p class="MsoNormal" id="n3807"><span style="color:red" id="n3808">С</span>лы́ша и возвесели́ся
Сио́н, / благовести́вшуся Христо́ву Воскресе́нию, / ве́рнии
же его́ сы́нове возра́довашася Сего́ ви́девше, / и
омыва́юща Ду́хом скве́рну христоуби́йства, / гото́вится
торжеству́ющи, / обои́х весе́лое преполове́ние.</p>

<p class="MsoNormal" id="n3809"><span style="color:red" id="n3810">П</span>рибли́жися Боже́ственнаго
изоби́льное изли́тие на всех, / я́коже написа́ся, Ду́ха,
предузаконе́ние пропове́дует преполови́вшееся, / по Христо́ве
сме́рти и погребе́нии, и Воскресе́нии, / от Него́ да́нну
су́щу ученико́м, нело́жному обеща́нию, / Уте́шителево
показу́ющу явле́ние.</p>

<p class="MsoNormal" id="n3811"><span style="color:red" id="n3812">Слава, и ныне, глас 6:</span><span style="color:red" id="n3813"> </span>Пра́зднику преполовля́ющуся Твоего́,
Христе́, Воскресе́ния, / и Боже́ственнаго прише́ствия Свята́го
Твоего́ Ду́ха, / соше́дшеся чуде́с Твои́х воспева́ем
та́инства, / во́ньже низпосли́ нам ве́лию ми́лость.</p>

<p class="MsoNormal" id="n3814"><span style="color:red" id="n3815">Вход. Прокимен дне. Чтения три:</span></p>

<h3 id="n3816">Проро́чества Михе́ина чте́ние. [Глава 4.]</h3>

<p class="MsoNormal" id="n3817"><span style="color:red" id="n3818">Т</span>а́ко глаго́лет
Госпо́дь: от Сио́на изы́дет зако́н, и сло́во Госпо́дне
из Иерусали́ма, и су́дит посреди́ люде́й мно́гих, и
обличи́т язы́ки кре́пкия да́же на до́лзе, я́ко
вси лю́дие по́йдут ки́йждо свои́м путе́м, мы же по́йдем
и́менем Го́спода Бо́га на́шего в век. Та́ко глаго́лет
Госпо́дь Вседержи́тель: услы́шите хо́лми суд Госпо́день,
и де́бри основа́ния земли́, я́ко суд Го́сподеви к лю́дем
Его́, и со Изра́илем сопри́тся, глаго́ля: лю́дие Мои́,
что сотвори́х вам; или́ чим опеча́лих вас? Отвеща́йте Ми:
зане́ возведо́х вы от земли́ Еги́петския, и из до́му
рабо́ты изба́вих вас, и посла́х пред лице́м ва́шим Моисе́а
и Ааро́на и Мариа́м. Лю́дие Мои́ [помяни́те у́бо],
что совеща́ша на вас сопроти́внии; кто возвести́ тебе́? Возвести́х
бо тебе́, челове́че, что добро́, или́ что Госпо́дь и́щет
от тебе́, ра́зве твори́ти суд, и люби́ти ми́лость, и
гото́ву бы́ти, е́же ходи́ти с Го́сподем Бо́гом
твои́м; зане́ в кре́пости возвели́чится Госпо́дь, и
упасе́т ста́до Свое́ в ми́ре, да́же до коне́ц
земли́.</p>

<h3 id="n3819">Проро́чества Иса́иина чте́ние. [Глава 55.]</h3>

<p class="MsoNormal" id="n3820"><span style="color:red" id="n3821">Т</span>а́ко глаго́лет
Госпо́дь: жа́ждущии иди́те на во́ду, и ели́цы не и́мате
сребра́, ше́дше купи́те, и яди́те, пи́йте без сребра́
и цены́, вино́ и тук. Я́ко та́ко глаго́лет Госпо́дь
Вседержи́тель вам: лю́дие Мои́, почерпи́те во́ду с
весе́лием от исто́чник спасе́ния. И рече́ши в день о́ный:
воспо́йте Го́сподеви, призови́те и́мя Его́, возвести́те
во язы́цех сла́вная Его́: помяни́те, я́ко вознесе́ся
и́мя Его́. Лю́дие Мои́, услы́шите Мене́, и сне́сте
блага́я, и наслади́тся во благи́х душа́ ва́ша. Внуши́те
уши́ма ва́шима, и после́дуйте путе́м Мои́м. Услы́шите
Мене́, и жива́ бу́дет во благи́х душа́ ва́ша, и
завеща́ю вам заве́т ве́чный, и призови́те. Внегда́ же
а́ще прибли́житеся Мне, да оста́вит нечести́вый пути́
своя́, и муж беззако́нный сове́ты своя́, и обрати́теся
ко Мне, и поми́лую вас, и оста́влю грехи́ ва́ша. Не суть бо
сове́ти Мои́, я́коже сове́ти ва́ши, ни я́коже
путие́ ва́ши, путие́ Мои́, глаго́лет Госпо́дь. Но
я́коже отстои́т не́бо от земли́, та́ко отстои́т
путь Мой от путе́й ва́ших, и умышле́ния ва́ша от умышле́ния
Моего́. Я́коже бо а́ще сни́дет дождь, или́ снег с
небесе́, и не врати́тся отту́ду, до́ндеже упои́т зе́млю,
и израсти́т, и прозя́бнет, и даст се́мя се́ющему, и хлеб в
снедь: Си́це бу́дет глаго́л Мой, и́же а́ще изы́дет
из уст Мои́х, не возврати́тся ко Мне тощ, до́ндеже сконча́ет
вся, ели́ка восхоте́х, и испра́влю пути́ твоя́, и за́поведи
Моя́. С весе́лием бо изы́дете, и с ра́достию научите́ся:
го́ры бо и хо́лми ско́чат, ча́юще вас в ра́дости, и
вся древа́ се́льная воспле́щут ве́твьми. И вме́сто дра́чия
взы́дет кипари́с, вме́сто же кропи́вы взы́дет мирси́на:
и бу́дет Госпо́дь во и́мя, и в зна́мение ве́чное, и не
оскуде́ет, глаго́лет Госпо́дь Бог Святы́й Изра́илев.</p>

<h3 id="n3822">При́тчей чте́ние. [Глава 9.]</h3>

<p class="MsoNormal" id="n3823"><span style="color:red" id="n3824">П</span>рему́дрость созда́
Себе́ дом и утверди́ столпо́в седмь. Закла́ Своя́ же́ртвенная,
и раствори́ в ча́ши Свое́й вино́, и угото́ва Свою́
трапе́зу. Посла́ Своя́ рабы́, созыва́ющи с высо́ким
пропове́данием на ча́шу, глаго́лющи: И́же есть безу́мен,
да уклони́тся ко Мне. И тре́бующим ума́ рече́: Прииди́те,
яди́те Мой хлеб, и пи́йте вино́, е́же раствори́х вам.
Оста́вите безу́мие и жи́ви бу́дете, и взыщи́те ра́зума,
да поживете́, и испра́вите ра́зум в ве́дении. Наказу́яй
злы́я прии́мет себе́ безче́стие, облича́яй же нечести́ваго
опоро́чит себе́: обличе́ния бо нечести́вому ра́ны ему́.
Не облича́й злых, да не возненави́дят тебе́. Облича́й прему́дра,
и возлю́бит тя. Даждь прему́дрому вину́, и прему́дрший бу́дет.
Сказу́й пра́ведному, и приложи́т приима́ти. Нача́ло
прему́дрости страх Госпо́день и сове́т святы́х ра́зум:
разуме́ти бо зако́н по́мысла есть блага́го. Сим бо о́бразом
мно́гое поживе́ши вре́мя, и приложа́тся тебе́ ле́та
живота́.</p>

<p class="MsoNormal" id="n3825"><span style="color:red" id="n3826">Таже, ектениа: </span>Рцем вси: <span style="color:red" id="n3827">и возглас. Таже: </span>Сподо́би Го́споди: <span style="color:red" id="n3828">Посем: </span>Испо́лним вече́рнюю:</p>

<h3 id="n3829">На стиховне стихиры самогласны,<br id="n3830">
глас 1. Иоанна монаха:</h3>

<p class="MsoNormal" id="n3831"><span style="color:red" id="n3832">П</span>ятдеся́тницы наста́
дней преполове́ние, / в не́мже Христо́с обнажи́в малови́дно
Боже́ственную си́лу, / разсла́бленнаго стягну́ сло́вом,
/ того́ от одра́ возста́вив, / и боголе́пно чудотворя́й
в зда́нном те́ле, / челове́ком дарова́ ве́чный живо́т,
/ и ве́лию ми́лость.</p>

<p class="MsoNormal" id="n3833"><span style="color:red" id="n3834">Стих:</span> <b id="n3835">Помяни́ сонм
Твой, / его́же стяжа́л еси́ испе́рва.</b></p>

<p class="MsoNormal" id="n3836"><span style="color:red" id="n3837">В</span>о святи́лище прише́л
еси́, Прему́дросте Бо́жия, преполовля́ющуся пра́зднику,
/ уча́ и облича́я непокори́выя иуде́и, фарисе́и и кни́жники,
/ и вопия́ со дерзнове́нием к ним: / жа́ждай да гряде́т ко
Мне, / и пие́т во́ду живо́тную, и не вжа́ждет во век, / ве́руяй
Мое́й бла́гости, / ре́ки потеку́т из чре́ва его́
жи́зни ве́чныя. / О бла́гости и благоутро́бия Твоего́,
/ Христе́ Бо́же наш, сла́ва Тебе́!</p>

<p class="MsoNormal" id="n3838"><span style="color:red" id="n3839">Стих:<b id="n3840"> </b></span><b id="n3841">Бог же, Царь
наш пре́жде ве́ка, </b><b id="n3842">/ соде́ла спасе́ние посреде́
земли́.</b></p>

<p class="MsoNormal" id="n3843"><span style="color:red" id="n3844">Глас 2: </span>Егда́ преполове́ние
пра́здника наста́, / взы́де Иису́с во святи́лище, / и
уча́ше непокори́выя иуде́и, глаго́ля: / жа́ждай да
гряде́т ко Мне, / и пие́т во́ду живо́тную, ве́чную, и
не вжа́ждется во век. / Ве́руяй в Мя, ре́ки потеку́т из чре́ва
его́, / и име́ти бу́дет свет живо́тный.</p>

<p class="MsoNormal" id="n3845"><span style="color:red" id="n3846">Слава, и ныне, глас 8: </span>Преполови́вшуся
пра́зднику, / уча́щу Ти, Спа́се, глаго́лаху иуде́е: / ка́ко
Сей весть пи́смена, не учи́вся? / Не разуме́юще, я́ко Ты еси́
/ Прему́дрость устро́ившая мир, сла́ва Тебе́.</p>

<p class="MsoNormal" id="n3847"><span style="color:red" id="n3848">По </span>Ны́не отпуща́еши:
<span style="color:red" id="n3849">и по</span> О́тче наш:</p>

<h3 id="n3850">Тропарь, глас 8:</h3>

<p class="MsoNormal" id="n3851"><span style="color:red" id="n3852">П</span>реполови́вшуся пра́зднику,
/ жа́ждущую ду́шу мою́ благоче́стия напо́й вода́ми,
/ я́ко всем, Спа́се, возопи́л еси́: / жа́ждай да гряде́т
ко Мне и да пие́т. / Исто́чниче жи́зни на́шея, Христе́
Бо́же, сла́ва Тебе́.</p>

<p class="MsoNormal" id="n3853"><span style="color:red" id="n3854">Таже иерей:</span> Прему́дрость.
<span style="color:red" id="n3855">И отпуст по обычаю.</span></p>

<p class="MsoNormal" id="n3856"><span style="color:red" id="n3857">На Повечерии святаго рядоваго поем
стихиры, и канон. Кондак праздника. На Полунощнице по 1-м Трисвятом тропарь
праздника. По 2-м Трисвятом кондак праздника. Таже,</span> Го́споди поми́луй,
<span style="color:red" id="n3858">12. И отпуст. Молитвы заупокойныя: Помяни́ Го́споди
в наде́жди: не глаголем.</span><a name="_Ref182459918" id="n3859"></a></p>

<h2 style="margin-left:0in;text-indent:0in" id="n3860"><a name="_В_СРЕДУ_ПРЕПОЛОВЕНИЯ," id="n3861"></a><span style="text-transform:none" id="n3862">В СРЕДУ ПРЕПОЛОВЕНИЯ,<br id="n3863">
НА УТРЕНИ</span></h2>

<h3 id="n3864">На Бог Господь: тропарь праздника, глас 8:</h3>

<p class="MsoNormal" id="n3865"><span style="color:red" id="n3866">П</span>реполови́вшуся пра́зднику,
/ жа́ждущую ду́шу мою́ благоче́стия напо́й вода́ми,
/ я́ко всем, Спа́се, возопи́л еси́: / жа́ждай да гряде́т
ко Мне и да пие́т. / Исто́чниче жи́зни на́шея, Христе́
Бо́же, сла́ва Тебе́.<span style="color:red" id="n3867"> Трижды.</span></p>

<h3 id="n3868">По 1-м стихословии седален, глас 4.<br id="n3869">
Подобен: <span style="color:windowtext" id="n3870">Ско́ро предвари́:</span></h3>

<p class="MsoNormal" id="n3871"><span style="color:red" id="n3872">В</span>сех серде́ц помышле́ния
ве́дый, / посреде́ святи́лища став, / взыва́ше лжи́вым,
глаго́ля и́стину: / что и́щете уби́ти Мя, Животода́вца,
/ пра́зднику преполовля́ющуся, вопия́ де́рзостно? / Не на
лица́ зря́ще суд суди́те, законопресту́пницы.</p>

<p class="MsoNormal" id="n3873"><span style="color:red" id="n3874">Слава, и ныне: тойже.</span></p>

<p class="MsoNormal" id="n3875"><span style="color:red" id="n3876">И чтение в толковании Евангелиа
Иоанна.</span></p>

<h3 id="n3877">По 2-м стихословии седален, глас 5.<br id="n3878">
Подобен: <span style="color:windowtext" id="n3879">Собезнача́льное Сло́во:</span></h3>

<p class="MsoNormal" id="n3880"><span style="color:red" id="n3881">В</span>лады́ка всех во хра́ме
стоя́, / пра́зднику преполови́вшуся Пятдеся́тницы честны́я,
евре́ем бесе́дуя, / облича́ше я́ве в дерзнове́нии мно́зе,
я́ко Царь сый и Бог, мучи́тельство тех де́рзостное: / нам же
всем да́рует за благоутро́бие ве́лию ми́лость.</p>

<p class="MsoNormal" id="n3882"><span style="color:red" id="n3883">Слава, и ныне: тойже.</span></p>

<h3 id="n3884">Таже глаголем единожды:</h3>

<p class="MsoNormal" id="n3885"><span style="color:red" id="n3886">В</span>оскресе́ние Христо́во
ви́девше, / поклони́мся Свято́му Го́споду Иису́су, / еди́ному
безгре́шному, / Кресту́ Твоему́ покланя́емся, Христе́,
/ и свято́е Воскресе́ние Твое́ пое́м и сла́вим. / Ты бо
еси́ Бог наш, / ра́зве Тебе́ ино́го не зна́ем, / и́мя
Твое́ имену́ем. / Прииди́те вси ве́рнии, / поклони́мся
Свято́му Христо́ву Воскресе́нию, / се бо прии́де Кресто́м
ра́дость всему́ ми́ру. / Всегда́ благословя́ще Го́спода,
/ пое́м Воскресе́ние Его́: / распя́тие бо претерпе́в,
/ сме́ртию смерть разруши́.</p>

<p class="MsoNormal" id="n3887"><span style="color:red" id="n3888">И псалом 50.</span></p>

<p class="MsoNormal" id="n3889"><span style="color:red" id="n3890">Канона праздника два со ирмосы на
14. Первый со ирмосы на 8, вторый на 6. Последи же Катавасия, ирмос втораго
канона, оба лика вкупе.</span></p>

<h3 id="n3891">Канон господина Феофана, глас 4,<br id="n3892">
[егоже краестрочие сие:<br id="n3893">
Преполове́ние пра́здников превели́ких похвалю́.]<br id="n3894">
Песнь 1.</h3>

<p class="MsoNormal" id="n3895"><span style="color:red" id="n3896">Ирмос:</span> Мо́ря чермну́ю
пучи́ну, / невла́жными стопа́ми, / дре́вний пешеше́ствовав
Изра́иль, / крестообра́зными Моисе́овыма рука́ма, / Амали́кову
си́лу в пусты́ни победи́л есть.</p>

<p class="MsoNormal" id="n3897"><span style="color:red" id="n3898">В</span>е́лия я́же па́че
ума́, Влады́ко, / Боже́ственнаго Твоего́ воплоще́ния,
благодея́ния сия́ют нам, / да́рове же и благода́ти, и Боже́ственныя
све́тлости, / благода́тно истека́ющия.</p>

<p class="MsoNormal" id="n3899"><span style="color:red" id="n3900">П</span>рише́л еси́,
Христе́, све́тлости Божества́ испуща́я, / пра́здника
посреде́ явле́нно, / пра́здник бо ра́достный спаса́емых
еси́, / и спасе́ния на́шего хода́тай.</p>

<p class="MsoNormal" id="n3901"><span style="color:red" id="n3902">П</span>рему́дрость, пра́вда,
Го́споди, / и избавле́ние у Бо́га Ты был еси́ нам, / от
земли́ к небе́сной преводя́ высоте́, / и Дух Боже́ственный
да́руя.</p>

<p class="MsoNormal" id="n3903"><span style="color:red" id="n3904">П</span>лоть Твоя́ истле́ния
во гро́бе не ви́де, Влады́ко, / но я́ко соста́вися
кроме́ се́мене, тле́ния не прия́т, / после́дованию
естества́, пресу́щественно не рабо́тавшая.</p>

<h4 id="n3905">Другий канон, творение господина Андреа Критскаго, глас 8.<br id="n3906">
Песнь 1.</h4>

<p class="MsoNormal" id="n3907"><span style="color:red" id="n3908">Ирмос:</span> Мо́ре огусти́л
еси́:</p>

<p class="MsoNormal" id="n3909"><span style="color:red" id="n3910">Я</span>зы́цы восплещи́те,
евре́и воспла́чите, / животода́вец бо Христо́с, у́зы а́довы
расто́рже, / и ме́ртвыя воскреси́, и неду́ги исцели́
сло́вом, / Сей есть Бог наш, да́вый жизнь ве́рующим во и́мя
Его́.</p>

<p class="MsoNormal" id="n3911"><span style="color:red" id="n3912">Ч</span>у́до показа́л еси́,
во́ду в вино́ преше́дшую, / во Еги́пте ре́ки преложи́вый,
Влады́ко, в кровь, / и ме́ртвыя воскреси́л еси́, зна́мение
сие́ второ́е сконча́в. / Сла́ва, Спа́се, несказа́нному
Твоему́ сове́ту: / сла́ва истоща́нию Твоему́, и́мже
обнови́л еси́ нас.</p>

<p class="MsoNormal" id="n3913"><span style="color:red" id="n3914">С</span>труя́ приснотеку́щая
сый, Го́споди, жи́зни и́стинныя, / Ты еси́ воскресе́ние
на́ше, / хотя́ труди́лся еси́, Спа́се мой, / и во́лею
вжа́ждался еси́, зако́ном естества́ повину́яся, / и в
Сиха́рь шед пло́тию, воды́ проси́л еси́ у самаряны́ни
пи́ти.</p>

<p class="MsoNormal" id="n3915"><span style="color:red" id="n3916">Х</span>ле́бы благослови́л
еси́, ры́бы умно́жил еси́, непостижи́мый Бо́же, /
и лю́ди насы́тил еси́ незави́стно, / и исто́чник
приснотеку́щий, прему́дрость, жа́ждущим обеща́л еси́.
/ Ты еси́ Спас Бог наш, / да́вый живо́т ве́рующим во и́мя
Твое́.</p>

<p class="MsoNormal" id="n3917"><span style="color:red" id="n3918">Слава, Троичен:</span> Три собезнача́льны
сла́влю и сопресто́льны, / Отца́ безнача́льна Бо́га, и
Сы́на собезнача́льна, и Ду́ха соприсносу́щна Сы́ну, /
еди́но триипоста́сное Существо́, / еди́но нача́ло
пребезнача́льное пою́, / безнача́льнаго Божества́ и
Существа́ чту.</p>

<p class="MsoNormal" id="n3919"><span style="color:red" id="n3920">И ныне, Богородичен:</span> Еди́на
вмести́ла еси́ Зижди́теля Твоего́, Богороди́тельнице,
во чре́ве, / и пло́тию родила́ еси́ неизрече́нно, / и
Де́ва пребыла́ еси́, ничто́же де́вству оскверни́вшуся.
/ Сего́, Чи́стая, я́ко Сы́на Твоего́ и Бо́га
непреста́нно моли́ о ста́де Твое́м при́сно.</p>

<p class="MsoNormal" id="n3921"><span style="color:red" id="n3922">Катавасия:</span> Мо́ре огусти́л
еси́, / погрузи́вый со ору́жием го́рдаго фарао́на, / и
лю́ди спасл еси́ немо́кренно Го́споди, / и ввел еси́ я́
в го́ру святы́ни, вопию́щия: / пои́м Тебе́, Бо́гу
на́шему, песнь побе́дную, я́ко просла́вися.</p>

<h3 id="n3923">Песнь 3.</h3>

<p class="MsoNormal" id="n3924"><span style="color:red" id="n3925">Ирмос:</span> Весели́тся о Тебе́
Це́рковь Твоя́, Христе́, зову́щи: / Ты моя́ кре́пость
Го́споди, / и прибе́жище, и утвержде́ние.</p>

<p class="MsoNormal" id="n3926"><span style="color:red" id="n3927">В</span>од животво́рных исто́чники
отве́рзл еси́ Це́ркви, / а́ще кто жа́ждет, усе́рдно
да прихо́дит и пие́т, вопия́, Бла́же.</p>

<p class="MsoNormal" id="n3928"><span style="color:red" id="n3929">О</span>т земли́ у́бо на
не́бо вознести́ся, проявле́нно глаго́лал еси́: / с
небесе́ же Ду́ха посла́ти обеща́л еси́ Свята́го.</p>

<p class="MsoNormal" id="n3930"><span style="color:red" id="n3931">Е</span>стество́м животворя́й
и от Де́вы роди́выйся Госпо́дь, / всем ве́рным дарова́
безсме́ртие, я́ко Благоутро́бен.</p>

<p class="MsoNormal" id="n3932">&nbsp;</p>

<p class="MsoNormal" id="n3933"><span style="color:red" id="n3934">Ин. Ирмос:</span> Утверди́ся се́рдце
мое́ во Го́споде:</p>

<p class="MsoNormal" id="n3935"><span style="color:red" id="n3936">Н</span>е и́же на лице́
суд суди́те, иуде́е, уча́ глаго́лаше Влады́ка, / егда́
прии́де во святи́лище, я́коже пи́сано есть, / преполови́вшуся
зако́нному пра́зднику.</p>

<p class="MsoNormal" id="n3937"><span style="color:red" id="n3938">Н</span>е и́же на лице́
суд суди́те, иуде́е: / Христо́с бо прии́де, / Его́же
нарица́ху проро́цы от Сио́на гряду́ща и мир взыва́юща.</p>

<p class="MsoNormal" id="n3939"><span style="color:red" id="n3940">А́</span>ще и словесе́м не
ве́руете, иуде́е, дело́м ве́руйте Влады́ки. / Что прельща́етеся,
отмета́ющеся Свята́го, / Его́же написа́ в зако́не Моисе́й?</p>

<p class="MsoNormal" id="n3941"><span style="color:red" id="n3942">А́</span>ще месси́и вся́ко
подоба́ет приити́, иуде́е, / Христо́с же прии́де ны́не
Месси́а. / Что прельща́етеся, отмета́ющеся Пра́веднаго, /
Его́же написа́ в зако́не Моисе́й?</p>

<p class="MsoNormal" id="n3943"><span style="color:red" id="n3944">Слава, Троичен:</span> Тебе́
покланя́емся, О́тче, безнача́льный Существо́м, / пое́м
безнача́льнаго Сы́на Твоего́, / и Ду́ха благоче́стно
Всесвята́го, / я́ко еди́наго три, естество́м Бо́га.</p>

<p class="MsoNormal" id="n3945"><span style="color:red" id="n3946">И ныне, Богородичен:</span> Еди́н
от Тро́ицы сый быв, плоть ви́делся еси́, / не прело́жь, Го́споди,
существа́, / ниже́ опали́в Ро́ждшия нетле́нное чре́во,
/ Бог сый весь и огнь.</p>

<p class="MsoNormal" id="n3947"><span style="color:red" id="n3948">Катавасия:</span> Утверди́ся се́рдце
мое́ во Го́споде, / вознесе́ся рог мой в Бо́зе мое́м, /
разшири́шася на враги́ моя́ уста́ моя́, / возвесели́хся
о спасе́нии Твое́м.</p>

<h3 id="n3949">Седален, глас 8.<br id="n3950">
Подобен: <span style="color:windowtext" id="n3951">Прему́дрости Сло́ва:</span></h3>

<p class="MsoNormal" id="n3952"><span style="color:red" id="n3953">С</span>тоя́ посреде́
святи́лища, преполовля́ющуся боже́ственно пра́зднику, / жа́ждай,
взыва́л еси́, да гряде́т ко Мне и пие́т, / пия́й бо от
сея́ Боже́ственныя Моея́ воды́, / ре́ки из чре́ва
источи́т веле́ний Мои́х, / а и́же ве́рует в Мя, по́сланнаго
от Боже́ственнаго Роди́теля, со Мно́ю просла́вится. / Сего́
ра́ди вопие́м Ти: / сла́ва Тебе́, Христе́ Бо́же,
/ я́ко бога́тно излия́л еси́ во́ды Твоего́
человеколю́бия рабо́м Твои́м.</p>

<p class="MsoNormal" id="n3954"><span style="color:red" id="n3955">Слава, и ныне: Подобен: </span>Прему́дрости
во́ду и жи́зни, источа́я ми́рови, / всех, Спа́се,
призыва́еши почерпсти́ спасе́ния во́ды, / Боже́ственный
бо зако́н Твой прии́м челове́к, / в себе́ угаша́ет пре́лести
у́глие, / отону́дуже во ве́ки не вжа́ждет, / ни преста́нет
насыще́ния Твоего́, Влады́ко Царю́ Пренебе́сный. /
Сего́ ра́ди сла́вим держа́ву Твою́, Христе́ Бо́же,
/ прегреше́ний оставле́ние прося́ще низпосла́ти бога́тно
рабо́м Твои́м.</p>

<h3 id="n3956">Песнь 4.</h3>

<p class="MsoNormal" id="n3957"><span style="color:red" id="n3958">Ирмос:</span> Вознесе́на Тя ви́девши
Це́рковь на Кресте́, / со́лнце пра́ведное, / ста в чи́не
свое́м, / досто́йно взыва́ющи: / сла́ва си́ле Твое́й,
Го́споди.</p>

<p class="MsoNormal" id="n3959"><span style="color:red" id="n3960">Р</span>астерза́в сме́рти
врата́ си́лою Твое́ю, / пути́ жи́зни сказа́л еси́,
/ безсме́ртия же две́ри отве́рзл еси́, ве́рою зову́щим:
/ сла́ва си́ле Твое́й, Го́споди.</p>

<p class="MsoNormal" id="n3961"><span style="color:red" id="n3962">П</span>реполове́ние всех и
коне́ц име́яй, / и нача́ла, я́ко безнача́лен, обдержа́й,
/ стал еси́ посреде́ вопия́: / Боже́ственных, богому́дрии,
прииди́те, даро́в наслади́теся.</p>

<p class="MsoNormal" id="n3963"><span style="color:red" id="n3964">Я́</span>ко Бог и всех име́яй
власть, / я́ко си́лен держа́ву низложи́в сме́рти, /
посла́ти обеща́лся еси́, Христе́, Ду́ха Свята́го,
/ от Отца́ происходя́щаго.</p>

<p class="MsoNormal" id="n3965"><span style="color:red" id="n3966">Богородичен: </span>Дае́ши бога́тно
благода́ть Тебе́ пою́щим, / и из Тебе́ ро́ждшагося
преве́чнаго Сло́ва, Ма́ти неискусобра́чная, / прегреше́ний
оставле́ние сим прося́щи, Пречи́стая.</p>

<p class="MsoNormal" id="n3967"><span lang="EN-US" id="n3968">&nbsp;</span></p>

<p class="MsoNormal" id="n3969"><span style="color:red" id="n3970">Ин</span><span lang="EN-US" style="color:red" id="n3971">. </span><span style="color:red" id="n3972">Ирмос</span><span lang="EN-US" style="color:red" id="n3973">:</span><span lang="EN-US" id="n3974"> </span>Проро<span lang="EN-US" id="n3975">́</span>к Авваку<span lang="EN-US" id="n3976">́</span>м<span lang="EN-US" id="n3977">:</span></p>

<p class="MsoNormal" id="n3978"><span style="color:red" id="n3979">А</span><span lang="EN-US" style="color:red" id="n3980">́</span>ще месси<span lang="EN-US" id="n3981">́</span>и подоба<span lang="EN-US" id="n3982">́</span>ет приити<span lang="EN-US" id="n3983">́, / </span>Месси<span lang="EN-US" id="n3984">́</span>а же Христо<span lang="EN-US" id="n3985">́</span>с есть<span lang="EN-US" id="n3986">, </span>беззако<span lang="EN-US" id="n3987">́</span>ннии<span lang="EN-US" id="n3988">,
</span>что не ве<span lang="EN-US" id="n3989">́</span>руете Ему<span lang="EN-US" id="n3990">́?
/ </span>Се прии<span lang="EN-US" id="n3991">́</span>де и свиде<span lang="EN-US" id="n3992">́</span>тельствует<span lang="EN-US" id="n3993">, </span>я<span lang="EN-US" id="n3994">́</span>же Той твори<span lang="EN-US" id="n3995">́</span>т<span lang="EN-US" id="n3996">: / </span>во<span lang="EN-US" id="n3997">́</span>ду
вино<span lang="EN-US" id="n3998">́ </span>сотвори<span lang="EN-US" id="n3999">́, </span>разсла<span lang="EN-US" id="n4000">́</span>бленнаго сло<span lang="EN-US" id="n4001">́</span>вом стягну<span lang="EN-US" id="n4002">́.</span></p>

<p class="MsoNormal" id="n4003"><span style="color:red" id="n4004">Н</span>е разуме́юще писа́ний,
прельща́етеся вси вы, евре́и беззако́ннии, / вои́стинну бо
прии́де Христо́с, и всех просвети́, / и в вас показа́ мно́гая
зна́мения и чудеса́, / и всу́е отрица́етеся и́стиннаго
живота́.</p>

<p class="MsoNormal" id="n4005"><span style="color:red" id="n4006">Е</span>ди́но де́ло показа́х
вам, и вси уже́ дивите́ся, взыва́ше иуде́ем Христо́с. /
Вы обре́зуете и в суббо́ту челове́ка, рече́, / Мене́
же что оклевета́ете про́чее, / воздви́гшаго сло́вом разсла́бленнаго?</p>

<p class="MsoNormal" id="n4007"><span style="color:red" id="n4008">Д</span>ела́ сотвори́х мно́гая,
и ко́его ра́ди де́ла ка́мением биете́ Мя? / Иуде́ем
Христо́с, облича́я, взыва́ше: / еда́ зане́ челове́ка
здра́ва всего́ сло́вом сотвори́х, / не суди́те на лице́
челове́цы.</p>

<p class="MsoNormal" id="n4009"><span style="color:red" id="n4010">В</span>о апо́столех де́йствуяй,
и во проро́цех Сам почива́яй с Ду́хом, / безнача́льное
рожде́ние Оте́ческаго естества́, Христе́, / язы́ки к
позна́нию возве́л еси́ зна́меньми Твои́ми.</p>

<p class="MsoNormal" id="n4011"><span style="color:red" id="n4012">Слава, Троичен:</span> Тро́ице
неразде́льная Еди́нице, / безнача́льне О́тче, Сы́не и
Ду́ше Святы́й, / во Еди́нице Тро́ица равноче́стная,
сопресто́льная, животворя́щая, / несозда́нный Бо́же, спаса́й
воспева́ющия Тя, / и изба́ви от бед и скорбе́й.</p>

<p class="MsoNormal" id="n4013"><span style="color:red" id="n4014">И ныне, Богородичен:</span> Во чре́ве
Твое́м Бо́га неопи́санно вмести́вшая, / Богоневе́сто,
Де́во Ма́ти Чи́стая, / не преста́й моля́щи о нас, я́ко
да Тобо́ю изба́вимся от обстоя́ний, / к Тебе́ бо при́сно
прибега́ем.</p>

<p class="MsoNormal" id="n4015"><span style="color:red" id="n4016">Катавасия:</span> Проро́к
Авваку́м у́мныма очи́ма / прови́де, Го́споди, прише́ствие
Твое́, / тем и вопия́ше: от ю́га прии́дет Бог. / Сла́ва
си́ле Твое́й, / сла́ва снизхожде́нию Твоему́.</p>

<h3 id="n4017">Песнь 5.</h3>

<p class="MsoNormal" id="n4018"><span style="color:red" id="n4019">Ирмос:</span> Ты, Го́споди мой,
Свет в мир прише́л еси́. / Свет Святы́й, обраща́яй из мра́чна
неве́дения, / ве́рою воспева́ющих Тя.</p>

<p class="MsoNormal" id="n4020"><span style="color:red" id="n4021">Б</span>оже́ственных пра́здников
преполове́ния дости́гше, / соверше́нное боже́ственною
доброде́телию обучи́тися потщи́мся, богому́дрии.</p>

<p class="MsoNormal" id="n4022"><span style="color:red" id="n4023">Я́</span>ко вои́стинну
свяще́нное настоя́щее торжество́, преполове́ние, / превели́ких
бо пра́здников ко́рень и све́тится обою́ду.</p>

<p class="MsoNormal" id="n4024"><span style="color:red" id="n4025">Богородичен: </span>Ум арха́нгельский
не мо́жет разуме́ти / Твое́ неизрече́нное из Де́вы и
пречи́стое рождество́, Спа́се Многоми́лостиве.</p>

<p class="MsoNormal" id="n4026"><span lang="EN-US" id="n4027">&nbsp;</span></p>

<p class="MsoNormal" id="n4028"><span style="color:red" id="n4029">Ин. Ирмос:</span> Го́споди Бо́же
наш, мир даждь нам:</p>

<p class="MsoNormal" id="n4030"><span style="color:red" id="n4031">Ч</span>удесы́ украси́л еси́
апо́столы Твоя́, / дивесы́ возвели́чил еси́ ученики́,
/ во всем ми́ре просла́вив, Спа́се наш, и дав им Ца́рствие
Твое́.</p>

<p class="MsoNormal" id="n4032"><span style="color:red" id="n4033">В</span>ся просвети́ша земли́
концы́ ученицы́, чудесы́ и уче́ньми, / и разли́чными о́бразы
сло́во пропове́давше, Христе́ Спа́се, Ца́рствия Твоего́.</p>

<p class="MsoNormal" id="n4034"><span style="color:red" id="n4035">Х</span>валу́ возсыла́ем
Ца́рствию Твоему́, пе́ние же Тебе́ прино́сим, / нас ра́ди
на земли́ яви́вшемуся, и мир просвети́вшему, и Ада́ма
воззва́вшему.</p>

<p class="MsoNormal" id="n4036"><span style="color:red" id="n4037">Слава, Троичен:</span> Сла́ва
Тебе́, О́тче Святы́й, Бо́же нерожде́нне, / сла́ва
Тебе́, Сло́ве безле́тне единоро́дне, / сла́ва Тебе́,
Ду́ше Боже́ственне и сопресто́льне, / и единосу́щне Отцу́
и Сы́ну.</p>

<p class="MsoNormal" id="n4038"><span style="color:red" id="n4039">И ныне, Богородичен:</span> Бысть
чре́во Твое́ свята́я трапе́за, иму́щая небе́сный
хлеб, / от него́же всяк яды́й не умира́ет, / я́коже рече́
всех, Богороди́тельнице, Пита́тель.</p>

<p class="MsoNormal" id="n4040"><span style="color:red" id="n4041">Катавасия:</span> Го́споди Бо́же
наш / мир даждь нам, / Го́споди Бо́же наш, стяжи́ ны, / Го́споди,
ра́зве Тебе́ ино́го не ве́мы, / И́мя Твое́ имену́ем.</p>

<h3 id="n4042">Песнь 6.</h3>

<p class="MsoNormal" id="n4043"><span style="color:red" id="n4044">Ирмос:</span> Пожру́ Ти со гла́сом
хвале́ния, Го́споди, / Це́рковь вопие́т Ти, / от бесо́вския
кро́ве очи́щшися, / ра́ди ми́лости от ребр Твои́х /
исте́кшею кро́вию.</p>

<p class="MsoNormal" id="n4045"><span style="color:red" id="n4046">П</span>реполове́ние Пятдеся́тницы
наста́ днесь, / отсю́ду Боже́ственныя у́бо Па́схи, / Боже́ственнейшею
све́тлостию озари́вшееся, / отону́дуже Уте́шителевою
благода́тию сия́ющее.</p>

<p class="MsoNormal" id="n4047"><span style="color:red" id="n4048">Г</span>лаго́лал еси́ в
хра́ме, Христе́, предстоя́ иуде́йским собо́ром / Свою́
сла́ву открыва́я, и предъявля́я сро́дство к Роди́телю.</p>

<p class="MsoNormal" id="n4049"><span style="color:red" id="n4050">Богородичен: </span>Бу́ди ми
предста́тельница и стена́ неруши́мая, / от мирски́х мя
собла́знов избавля́ющая, еди́на Богороди́тельнице, / и боже́ственным
светоли́тием освеща́ющая.</p>

<p class="MsoNormal" id="n4051">&nbsp;</p>

<p class="MsoNormal" id="n4052"><span style="color:red" id="n4053">Ин. Ирмос:</span> Я́ко во́ды
морски́я:</p>

<p class="MsoNormal" id="n4054"><span style="color:red" id="n4055">В</span>ся содержа́й концы́,
возше́л еси́, Иису́се, / и учи́л еси́ во святи́лищи
наро́ды сло́ву и́стины, / пра́зднику преполовля́ющуся,
я́коже Иоа́нн вопие́т.</p>

<p class="MsoNormal" id="n4056"><span style="color:red" id="n4057">О</span>тве́рзл еси́ устне́
Твои́, Влады́ко, / пропове́дал еси́ ми́рови безле́тнаго
Отца́ и Всесвята́го Ду́ха, / сро́дное обои́х храня́
и по воплоще́нии.</p>

<p class="MsoNormal" id="n4058"><span style="color:red" id="n4059">Д</span>е́ло О́тчее
соверши́л еси́, / де́лы уве́рил еси́ словеса́
Твоя́, / исцеле́ния соверша́я, Спа́се, и зна́мения, /
разсла́бленнаго исправля́я, прокаже́нныя очища́я, и ме́ртвыя
воскреша́я.</p>

<p class="MsoNormal" id="n4060"><span style="color:red" id="n4061">Б</span>езнача́льный Сын нача́ло
бысть прие́м, / е́же по нам вочелове́чися, / и посреде́ пра́здника
уча́ше, глаго́ля: / притецы́те ко исто́чнику приснотеку́щему,
жизнь почерпи́те.</p>

<p class="MsoNormal" id="n4062"><span style="color:red" id="n4063">Слава, Троичен:</span> Еди́но в
Тро́ице Божество́, / Существо́ триипоста́сное, несозда́нное,
неразде́льное вси сла́вим, / Отца́ и Сы́на и Свята́го
Ду́ха, я́ко три су́щее, и еди́но.</p>

<p class="MsoNormal" id="n4064"><span style="color:red" id="n4065">И ныне, Богородичен:</span> Де́ву
по рождестве́ пое́м Тя, / Де́ву и Ма́терь сла́вим Тебе́
еди́ну, / Чи́стая Богоневе́сто Отрокови́це, / из Тебе́
бо вои́стинну Бог воплоти́ся, обнови́в нас.</p>

<p class="MsoNormal" id="n4066"><span style="color:red" id="n4067">Катавасия:</span> Я́ко во́ды
морски́я, Человеколю́бче, / волна́ми жите́йскими обурева́юся,
/ те́мже, я́ко Ио́на, та́ко вопию́ Ти: / возведи́
от тли живо́т мой, / Благоутро́бне Го́споди.</p>

<h3 id="n4068">Кондак, глас 4.<br id="n4069">
Подобен: <span style="color:windowtext" id="n4070">Вознесы́йся:</span></h3>

<p class="MsoNormal" id="n4071"><span style="color:red" id="n4072">П</span>ра́зднику зако́нному
преполовля́ющуся, / всех Тво́рче и Влады́ко, / к предстоя́щим
глаго́лал еси́, Христе́ Бо́же: / прииди́те и почерпи́те
во́ду безсме́ртия. / Те́мже Тебе́ припа́даем и ве́рно
вопие́м: / щедро́ты Твоя́ да́руй нам, / Ты бо еси́ Исто́чник
жи́зни на́шея.</p>

<p class="MsoNormal" id="n4073"><span style="color:red" id="n4074">Икос:</span> Олядене́вшую мою́
ду́шу прегреше́ний беззако́ньми, / тече́ньми Твои́х
крове́й напо́й, / и покажи́ плодоно́сну доброде́тельми.
/ Ты бо рекл еси́ всем, е́же приходи́ти к Тебе́, Сло́ве
Бо́жий Всесвяты́й, / и во́ду нетле́ния почерпа́ти,
живу́ю же и очища́ющую грехи́, / пою́щих сла́вное и
Боже́ственное Твое́ воста́ние, / подая́, Благи́й, с
высоты́ сше́дшую вои́стинну ученико́м Твои́м Ду́ха
кре́пость, / Тебе́ Бо́га ве́дущим, / Ты бо еси́ исто́чник
жи́зни на́шея.</p>

<p class="MsoNormal" id="n4075"><span style="color:red" id="n4076">Синаксарий Минеи. Таже Триоди.</span></p>

<h3 id="n4077">Песнь 7.</h3>

<p class="MsoNormal" id="n4078"><span style="color:red" id="n4079">Ирмос:</span> В пещи́ Авраа́мстии
о́троцы перси́дстей, / любо́вию благоче́стия па́че, /
не́жели пла́менем опаля́еми взыва́ху: / благослове́н еси́
в хра́ме сла́вы Твоея́, Го́споди.</p>

<p class="MsoNormal" id="n4080"><span style="color:red" id="n4081">К</span>ре́постию, Спа́се,
сме́ртную разо́рь си́лу, / стезю́ жи́зни показа́л
еси́ челове́ком, благода́рно Тебе́ зову́щим: /
благослове́н еси́ в хра́ме сла́вы Твоея́, Го́споди.</p>

<p class="MsoNormal" id="n4082"><span style="color:red" id="n4083">П</span>лоть нося́ща ви́дяще,
/ не разуме́ша собо́ри евре́йстии Сло́ве Тя Бо́жий, /
но мы Тебе́ воспева́ем: / благослове́н еси́ в хра́ме сла́вы
Твоея́, Го́споди.</p>

<p class="MsoNormal" id="n4084"><span style="color:red" id="n4085">Богородичен: </span>Вы́шняго
освяще́нное боже́ственное селе́ние, ра́дуйся! / Тобо́ю
бо даде́ся ра́дость, Богоро́дице, вопию́щим: / благослове́на
Ты в жена́х еси́, Пренепоро́чная Влады́чице.</p>

<p class="MsoNormal" id="n4086"><span lang="EN-US" id="n4087">&nbsp;</span></p>

<p class="MsoNormal" id="n4088"><span style="color:red" id="n4089">Ин</span><span lang="EN-US" style="color:red" id="n4090">. </span><span style="color:red" id="n4091">Ирмос</span><span lang="EN-US" style="color:red" id="n4092">:</span><span lang="EN-US" id="n4093"> </span>Халде<span lang="EN-US" id="n4094">́</span>йская пещь<span lang="EN-US" id="n4095">:</span></p>

<p class="MsoNormal" id="n4096"><span style="color:red" id="n4097">П</span>ло<span lang="EN-US" id="n4098">́</span>тски
потруди<span lang="EN-US" id="n4099">́</span>лся еси<span lang="EN-US" id="n4100">́, </span>упокое<span lang="EN-US" id="n4101">́</span>ние всех<span lang="EN-US" id="n4102">, / </span>во<span lang="EN-US" id="n4103">́</span>лею
вжа<span lang="EN-US" id="n4104">́</span>ждался еси<span lang="EN-US" id="n4105">́, </span>исто<span lang="EN-US" id="n4106">́</span>чниче чуде<span lang="EN-US" id="n4107">́</span>с<span lang="EN-US" id="n4108">, / </span>воды<span lang="EN-US" id="n4109">́ </span>проси<span lang="EN-US" id="n4110">́</span>л
еси<span lang="EN-US" id="n4111">́, </span>во<span lang="EN-US" id="n4112">́</span>ду жи<span lang="EN-US" id="n4113">́</span>зни<span lang="EN-US" id="n4114">, </span>Иису<span lang="EN-US" id="n4115">́</span>се<span lang="EN-US" id="n4116">, </span>возвеща<span lang="EN-US" id="n4117">́</span>яй<span lang="EN-US" id="n4118">.</span></p>

<p class="MsoNormal" id="n4119"><span style="color:red" id="n4120">С</span>амаряны<span lang="EN-US" id="n4121">́</span>ни<span lang="EN-US" id="n4122">, </span>Го<span lang="EN-US" id="n4123">́</span>споди<span lang="EN-US" id="n4124">, </span>жене<span lang="EN-US" id="n4125">́ </span>бесе<span lang="EN-US" id="n4126">́</span>довал еси<span lang="EN-US" id="n4127">́, / </span>облича<span lang="EN-US" id="n4128">́</span>я безу<span lang="EN-US" id="n4129">́</span>мие беззако<span lang="EN-US" id="n4130">́</span>нных евре<span lang="EN-US" id="n4131">́</span>ев<span lang="EN-US" id="n4132">, / </span>она<span lang="EN-US" id="n4133">́
</span>у<span lang="EN-US" id="n4134">́</span>бо ве<span lang="EN-US" id="n4135">́</span>рова Сы<span lang="EN-US" id="n4136">́</span>на бы<span lang="EN-US" id="n4137">́</span>ти Бо<span lang="EN-US" id="n4138">́</span>жия<span lang="EN-US" id="n4139">, </span>си<span lang="EN-US" id="n4140">́</span>и
же отверго<span lang="EN-US" id="n4141">́</span>шася<span lang="EN-US" id="n4142">.</span></p>

<p class="MsoNormal" id="n4143"><span style="color:red" id="n4144">В</span>о́ду живу́ю истека́ющую,
во́ду безсме́ртия, / исто́чник присноживу́щий пода́ти
обеща́л еси́, / ве́рою Дух Твой прие́млющим, Спа́се,
от Отца́ происходя́щий.</p>

<p class="MsoNormal" id="n4145"><span style="color:red" id="n4146">П</span>ятьми́ хле́бы
препита́л еси́, ты́сящи а́лчущих, / и насыще́ния оста́нки,
в други́я ты́сящи, Спа́се, умно́жил еси́, / показу́я
сла́ву Твою́ свяще́нным ученико́м.</p>

<p class="MsoNormal" id="n4147"><span style="color:red" id="n4148">Я</span>ды́й Те́ло Твое́,
жив бу́дет во ве́ки, / и пия́й Кровь Твою́, в Тебе́
пребу́дет, Спа́се мой, / и Ты в нем пребыва́еши, / и воскреси́ши
его́ в после́днее мгнове́ние.</p>

<p class="MsoNormal" id="n4149"><span style="color:red" id="n4150">У</span>диви́л еси́, Влады́ко,
Твое́ смотре́ние, / уве́рив чудесы́ Боже́ственную
власть, / неду́ги изгна́л еси́, ме́ртвыя воскреси́л еси́
и́ слепы́я просвети́л еси́, я́ко Бог.</p>

<p class="MsoNormal" id="n4151"><span style="color:red" id="n4152">П</span>рокаже́нныя очи́стил
еси́, хромы́я испра́вил еси́, / разсла́бленныя стягну́л
еси́, кровоточи́вую исцели́вый, / ше́ствовал еси́ по
пучи́не, показа́в сла́ву Твою́ свяще́нным ученико́м.</p>

<p class="MsoNormal" id="n4153"><span style="color:red" id="n4154">Слава, Троичен:</span> Покланя́емся
Твоему́, Го́споди, Пречи́стому Отцу́, / и благода́ти
Ду́ха, ю́же Твои́м апо́столом Бог сый разда́вый, /
посыла́я их на про́поведь.</p>

<p class="MsoNormal" id="n4155"><span style="color:red" id="n4156">И ныне, Богородичен:</span> Во чре́ве
Твое́м вмести́ла еси́ невмести́маго Сло́ва, / от Твои́х
сосе́ц дои́ла еси́ ми́ру Пита́теля, / на объя́тии
носи́ла еси́ Содержи́теля на́шего, Богороди́тельнице
Чи́стая.</p>

<p class="MsoNormal" id="n4157"><span style="color:red" id="n4158">Катавасия:</span> Халде́йская
пещь, огне́м распала́емая, / ороша́шеся Ду́хом, / Бо́жиим
предстоя́нием, / о́троцы поя́ху: / благослове́н еси́,
Бо́же оте́ц на́ших.</p>

<h3 id="n4159">Песнь 8.</h3>

<p class="MsoNormal" id="n4160"><span style="color:red" id="n4161">Ирмос:</span> Ру́це распросте́р
Дании́л, / львов зия́ния в ро́ве затче́, / о́гненную
же си́лу угаси́ша, / доброде́телию препоя́савшеся, /
благоче́стия рачи́тели о́троцы, взыва́юще: / благослови́те,
вся дела́ Госпо́дня, Го́спода.</p>

<p class="MsoNormal" id="n4162"><span style="color:red" id="n4163">К</span>расе́н из гро́ба
воста́в, Божества́ сла́вою укра́шен, / апо́столом Твои́м,
Го́споди, яви́лся еси́, / Ду́ха обеща́яся тем посла́ти
де́йство, вопию́щим: / благослови́те, вся дела́ Госпо́дня,
Го́спода.</p>

<p class="MsoNormal" id="n4164"><span style="color:red" id="n4165">У</span>мертви́в а́да, я́ко
Бог живонача́льнейший, / всем источи́л еси́ живо́т ве́чный,
/ его́же ны́не вообража́ют я́вственнее, / светоно́сных
дней сих ра́дости, вопию́щим: / благослови́те, вся дела́
Госпо́дня, Го́спода.</p>

<p class="MsoNormal" id="n4166"><span style="color:red" id="n4167">Л</span>учи́, я́ко Со́лнце,
Христе́, пра́вды яви́вся, / ми́ру посла́л еси́
апо́столы Твоя́, / нося́щия Тебе́ свет непостижи́мый,
/ и неве́дения мглу очища́ющия и вопию́щия: / благослови́те,
вся дела́ Госпо́дня, Го́спода.</p>

<p class="MsoNormal" id="n4168"><span style="color:red" id="n4169">Богородичен: </span>Се ны́не
оскуде́ я́ве от Иу́дина пле́мене князь и вождь, / Ты бо,
Всенепоро́чная, родила́ еси́, / пре́жде обеща́нное ча́яние
язы́ков, Христа́ Бо́га, / Ему́же пое́м: благослови́те,
вся дела́ Госпо́дня, Го́спода.</p>

<p class="MsoNormal" id="n4170">&nbsp;</p>

<p class="MsoNormal" id="n4171"><span style="color:red" id="n4172">Ин. Ирмос:</span> А́нгели и
небеса́, на престо́ле:</p>

<p class="MsoNormal" id="n4173"><span style="color:red" id="n4174">П</span>рииди́те ви́дите,
лю́дие, на престо́ле сла́вы воспева́емаго, / от люде́й
беззако́нных ху́лимаго, / и ви́дяще по́йте в проро́цех
Месси́ю предрече́ннаго.</p>

<p class="MsoNormal" id="n4175"><span style="color:red" id="n4176">Т</span>ы еси́ вои́стинну
Христо́с, в мир сей прише́дый, / из Него́же спасе́ние и
оставле́ние оте́ческих согреше́ний. / Ты еси́ вои́стинну
живо́т, в Тя ве́ровавшим.</p>

<p class="MsoNormal" id="n4177"><span style="color:red" id="n4178">П</span>рему́дрость Бо́жия,
преполови́вшуся пра́зднику, я́коже пи́сано есть, / во святи́лищи
предста́ и уча́ше, / я́ко вои́стинну Сей бя́ше Месси́а
Христо́с, И́мже спасе́ние.</p>

<p class="MsoNormal" id="n4179"><span style="color:red" id="n4180">В</span> суббо́тах Христо́с,
и по вся дни пока́зоваше зна́мений дела́, / исцеля́я су́щия
в неду́зех разли́чных, / но прельще́ннии лю́дие я́ростию
распыха́хуся.</p>

<p class="MsoNormal" id="n4181"><span style="color:red" id="n4182">Р</span>азсла́бленнаго, глаго́лет,
в ле́тех же мно́зех лежа́щаго, / в суббо́ту Сей исцели́
и преступи́ зако́н, / иуде́и Христа́ го́рько укоря́ху.</p>

<p class="MsoNormal" id="n4183"><span style="color:red" id="n4184">Н</span>е Моисе́й ли вам, зако́н
да́вый, повелева́ет обре́затися, / и в суббо́ту му́жа
обре́зуете, да не ка́ко зако́н оте́ческий разори́тся,
/ Христо́с иуде́ем глаго́лаше.</p>

<p class="MsoNormal" id="n4185"><span style="color:red" id="n4186">Н</span>еблагода́рни всегда́
в пусты́ни жи́вшии, / Благоде́теля за́вистию прогне́ваху,
ху́ляще, / дви́жуще непра́ведныя язы́ки, тще́тным
поуча́ющеся.</p>

<p class="MsoNormal" id="n4187"><span style="color:red" id="n4188">Благослови́м Отца́ и
Сы́на и Свята́го Ду́ха, Го́спода.</span></p>

<p class="MsoNormal" id="n4189"><span style="color:red" id="n4190">Троичен:</span> Еди́н Бог у́бо
Тро́ица, / Отцу́ не преступи́вшу в сыновство́, / ниже́
Сы́ну прело́жшуся во исхожде́ние, / но сво́йственная и обоя́,
Свет Бо́га, три прославля́ю во век.</p>

<p class="MsoNormal" id="n4191"><span style="color:red" id="n4192">И ны́не и при́сно и во
ве́ки веко́в, ами́нь.</span></p>

<p class="MsoNormal" id="n4193"><span style="color:red" id="n4194">Богородичен: </span>Ка́ко
родила́ еси́, рцы, от Отца́ безле́тно просия́вшаго, /
и со Святы́м Ду́хом воспева́емаго? / Или́ я́ко весть
еди́н благоволи́вый из Тебе́ роди́тися, Богоро́дице.</p>

<p class="MsoNormal" id="n4195"><span style="color:red" id="n4196">Таже: Хва́лим,
благослови́м, покланя́емся Го́сподеви, пою́ще и
превознося́ще во вся ве́ки.</span></p>

<p class="MsoNormal" id="n4197"><span style="color:red" id="n4198">Катавасия:</span> А́нгели и
небеса́, / на престо́ле сла́вы седя́щаго / и я́ко Бо́га
непреста́нно сла́вимаго, / благослови́те, по́йте / и превозноси́те
Его́ во ве́ки.</p>

<p class="MsoNormal" id="n4199"><span style="color:red" id="n4200">Честне́йшую: не стихословится.</span></p>

<h3 id="n4201">Песнь 9.</h3>

<p class="MsoNormal" id="n4202"><span style="color:red" id="n4203">Ирмос:</span> Ка́мень нерукосе́чный
/ от несеко́мыя горы́ Тебе́, Де́во, / краеуго́льный
отсече́ся, / Христо́с, совокупи́вый разстоя́щаяся естества́.
/ Тем веселя́щеся, Тя Богоро́дице велича́ем.</p>

<p class="MsoNormal" id="n4204"><span style="color:red" id="n4205">Н</span>о́вому и чи́стому
жи́тельству, от Христа́ научи́вшеся, / сие́ да́же до
конца́ сохрани́ти поле́зно вси потщи́мся, / я́ко да
Свята́го Ду́ха прише́ствие восприи́мем.</p>

<p class="MsoNormal" id="n4206"><span style="color:red" id="n4207">Т</span>ы мое́ сме́ртное,
Жизнода́вче, / обложе́нием безсме́ртия, и нетле́ния благода́тию
/ обле́к, Спа́се, совоскреси́л еси́, / и Отцу́ приве́л
еси́, вре́менную мою́ разруши́в брань.</p>

<p class="MsoNormal" id="n4208"><span style="color:red" id="n4209">В</span> небе́сное па́ки
житие́ зва́ни бы́вше, / хода́тайства си́лою истощи́вшагося
да́же и до ра́бия о́браза, и нас возне́сшаго, / Сего́
досто́йно возвели́чим.</p>

<p class="MsoNormal" id="n4210"><span style="color:red" id="n4211">Богородичен: </span>Я́ко ко́рень,
исто́чник и вину́ нетле́ния, / Тебе́, Де́во, вси ве́рнии
уве́девше, похвала́ми почита́ем, / Ты бо ипоста́сное безсме́ртие
нам источи́ла еси́.</p>

<p class="MsoNormal" id="n4212">&nbsp;</p>

<p class="MsoNormal" id="n4213"><span style="color:red" id="n4214">Ин. Ирмос:</span> Чу́жде ма́терем
де́вство:</p>

<p class="MsoNormal" id="n4215"><span style="color:red" id="n4216">П</span>ра́зднику преполовля́ющуся
иуде́йскому, / возше́л еси́, Спа́се мой, во святи́лище
Твое́, и науча́л еси́ всех, / чудя́хуся же иуде́е, и
отку́ду Сей весть пи́сьмена не научи́вся, глаго́лаху.</p>

<p class="MsoNormal" id="n4217"><span style="color:red" id="n4218">И</span>сцеле́ния дарова́ний
Изба́витель мой источа́я, / сотворя́ше чудеса́ и зна́мения,
/ прогоня́ неду́ги, целя́ немощству́ющия, / но иуде́и
неи́стовствовахуся мно́жеством чуде́с Его́.</p>

<p class="MsoNormal" id="n4219"><span style="color:red" id="n4220">Н</span>епокори́выя иуде́и
Изба́витель мой облича́я, вопия́ше: / не суди́те на лице́,
но пра́веден суд суди́те, / и́бо зако́н и в суббо́ту
обре́зоватися повелева́ет вся́кому челове́ку.</p>

<p class="MsoNormal" id="n4221"><span style="color:red" id="n4222">Б</span>о́льшая чуде́с
ученико́м Твои́м, Спа́се, я́коже обеща́в, по́дал еси́,
/ посла́в в язы́ки пропове́дати сла́ву Твою́, / они́
же ми́рови пропове́даху Твое́ Воскресе́ние, благода́ть
и воплоще́ние.</p>

<p class="MsoNormal" id="n4223"><span style="color:red" id="n4224">А́</span>ще челове́ка обре́зуете
в суббо́ту, да не ка́ко разори́тся зако́н, / ны́не на
Мя что гне́ваетеся, / я́ко челове́ка всего́ здра́ва
сотвори́х сло́вом? / По пло́ти вы су́дите, глаго́лет
иуде́ем Христо́с.</p>

<p class="MsoNormal" id="n4225"><span style="color:red" id="n4226">С</span>уху́ю исцели́вый
ру́ку сло́вом, / изсо́хшую дре́вле зе́млю моего́
се́рдца исцели́в, Сло́ве, / покажи́ мя плодоно́сна, да
соде́лаю и аз, Спа́се, / плоды́ в покая́нии те́пле.</p>

<p class="MsoNormal" id="n4227"><span style="color:red" id="n4228">П</span>рокаже́нное мое́
се́рдце очи́стив, / и души́ моея́, Сло́ве, о́чи
просвети́вый, / на одре́ боле́зни мя лежа́ща испра́ви,
/ я́коже разсла́бленнаго возста́вил еси́ на одре́ лежа́щаго.</p>

<p class="MsoNormal" id="n4229"><span style="color:red" id="n4230">Слава, Троичен:</span> Чу́жде
есть беззако́нным сла́вити безнача́льную Тро́ицу, / Отца́,
и Сы́на же, и Свята́го Ду́ха, / несозда́нное вседержа́ние,
/ И́мже весь мир созда́ся держа́вою кре́пости Ея́.</p>

<p class="MsoNormal" id="n4231"><span style="color:red" id="n4232">И ныне, Богородичен:</span> Вмести́ла
еси́ во чре́ве Твое́м, Де́во Ма́ти, / еди́наго от
Тро́ицы Христа́ Жизнода́вца, / Его́же пое́т вся тварь
и трепе́щут го́рнии престо́ли, / Того́ моли́, Всеблаже́нная,
спасти́ ду́ши на́ша.</p>

<p class="MsoNormal" id="n4233"><span style="color:red" id="n4234">Катавасия:</span> Чу́жде ма́терем
де́вство, / и стра́нно де́вам деторожде́ние, / на Тебе́
Богоро́дице, обоя́ устро́ишася. / Тем Тя вся племена́ земна́я
/ непреста́нно велича́ем.</p>

<h3 id="n4235">Ексапостиларий.<br id="n4236">
Подобен: <span style="color:windowtext" id="n4237">Не́бо звезда́ми:</span></h3>

<p class="MsoNormal" id="n4238"><span style="color:red" id="n4239">Ч</span>а́шу име́яй
неистощи́мых даро́в, / даждь ми почерпсти́ во́ду во оставле́ние
грехо́в, / я́ко содержи́мь есмь жа́ждею, Благоутро́бне,
еди́не Ще́дре. <span style="color:red" id="n4240">[Трижды.]</span></p>

<h3 id="n4241">На хвалитех, Вся́кое дыха́ние:<br id="n4242">
поставим стихи 4. И поем подобны праздника 3,<br id="n4243">
повторяюще 1, глас 4. Подобен: <span style="color:windowtext" id="n4244">Я́ко до́бля:</span></h3>

<p class="MsoNormal" id="n4245"><span style="color:red" id="n4246">П</span>рему́дрость и си́ла,
О́тчее сия́ние, / Сло́во присносу́щное и Сын Бо́жий, /
во святи́лище прии́де пло́тию, / и уча́ше иуде́йския
лю́ди, жесто́кия и неблагода́рныя, / и удивля́хуся прему́дрости
бога́тству, вопию́ще: / отку́ду весть пи́смена, ни от кого́же
учи́вся? <span style="color:red" id="n4247">[Дважды.]</span></p>

<p class="MsoNormal" id="n4248"><span style="color:red" id="n4249">К</span>ни́жником затыка́ше
уста́, / иуде́и облича́ше Месси́а Госпо́дь, вопия́
к ним: / не на лице́ законопресту́пницы, я́ко непра́веднии
суди́те, / в субботу бо Аз разсла́бленнаго воздви́гнух. / Те́мже
Госпо́дь суббо́ты есмь и зако́на, / что и́щете Мене́
уби́ти, уме́ршия воздви́гшаго?</p>

<p class="MsoNormal" id="n4250"><span style="color:red" id="n4251">Н</span>авуфе́а ка́мением
поби́ша, лю́тии и законопресту́пнии, / иуде́йское собра́ние
неблагода́рное, / Иса́ию же пило́ю древя́ною растро́ша,
/ в кал му́драго Иереми́ю вверго́ша, / Го́спода же на Крест
возне́сше взыва́ху: / храм разоря́яй, спаси́ Себе́, и
уве́руем.</p>

<h4 id="n4252">Слава, и ныне, глас 4. Анатолиа.</h4>

<p class="MsoNormal" id="n4253"><span style="color:red" id="n4254">П</span>росвети́вшеся бра́тие,
/ Воскресе́нием Спа́са Христа́, / и дости́гше преполове́ния
пра́здника Влады́чня, / прии́скренно сохрани́м за́поведи
Бо́жия, / да досто́йни бу́дем и Вознесе́ние пра́здновати,
/ и прише́ствие получи́ти Свята́го Ду́ха.</p>

<p class="MsoNormal" id="n4255"><span style="color:red" id="n4256">Славословие великое. По Трисвятом
тропарь праздника. ектении, и отпуст. И час 1-й.</span></p>

<h2 style="margin-left:0in;text-indent:0in" id="n4257"><a name="_НА_ЛИТУРГИИ_4" id="n4258"></a><span style="text-transform:none" id="n4259">НА ЛИТУРГИИ</span></h2>

<p class="MsoNormal" id="n4260"><span style="color:red" id="n4261">Блаженна от канона праздника, 4-го
гласа, песнь 3-я (со ирмосом) на 4, и 8-го гласа, песнь 6-я на 4.</span></p>

<h3 id="n4262">По входе тропарь праздника, глас 8:</h3>

<p class="MsoNormal" id="n4263"><span style="color:red" id="n4264">П</span>реполови́вшуся пра́зднику,
/ жа́ждущую ду́шу мою́ благоче́стия напо́й вода́ми,
/ я́ко всем, Спа́се, возопи́л еси́: / жа́ждай да гряде́т
ко Мне и да пие́т. / Исто́чниче жи́зни на́шея, Христе́
Бо́же, сла́ва Тебе́.</p>

<h4 id="n4265">Слава, и ныне: кондак, глас 4.<br id="n4266">
Подобен: <span style="color:windowtext" id="n4267">Вознесы́йся:</span></h4>

<p class="MsoNormal" id="n4268"><span style="color:red" id="n4269">П</span>ра́зднику зако́нному
преполовля́ющуся, / всех Тво́рче и Влады́ко, / к предстоя́щим
глаго́лал еси́, Христе́ Бо́же: / прииди́те и почерпи́те
во́ду безсме́ртия. / Те́мже Тебе́ припа́даем и ве́рно
вопие́м: / щедро́ты Твоя́ да́руй нам, / Ты бо еси́
Исто́чник жи́зни на́шея.</p>

<h3 id="n4270">Прокимен, глас 3:</h3>

<p class="MsoNormal" id="n4271"><span style="color:red" id="n4272">В</span>е́лий Госпо́дь
наш, и ве́лия кре́пость Его́, / и ра́зума Его́ несть
числа́.<span style="color:red" id="n4273"> Стих:</span> Хвали́те Го́спода я́ко
благ псало́м: Бо́гови на́шему да услади́тся хвале́ние.
<span style="color:red" id="n4274">И до отдания.</span></p>

<h3 id="n4275">Апостол Деяний, зачало 34.<br id="n4276">
[Деян. 14, 6 – 18.]</h3>

<p class="MsoNormal" id="n4277"><span style="color:red" id="n4278">В</span>о дни о́ны, Па́вел
и Варна́ва прибего́ста во гра́ды Ликао́нския, в Ли́стру
и Де́рвию, и во окре́стныя их, и та́мо бе́ста благовеству́юща.
И не́кто муж в Ли́стрех не́мощен нога́ма седя́ше, хром
от чре́ва ма́тере своея́ сый, и́же николи́же бе ходи́л.
Сей слы́шаше Па́вла глаго́люща: и́же воззре́в нань и
ви́дев, я́ко ве́ру и́мать здрав бы́ти, рече́ ве́лиим
гла́сом: тебе́ глаго́лю во и́мя Го́спода Иису́са
Христа́, вста́ни на но́гу твою́ прав. И а́бие возскочи́
и хожда́ше. Наро́ди же ви́девше, е́же сотвори́ Па́вел,
воздвиго́ша глас свой, ликао́нски глаго́люще: бо́зи уподо́бльшеся
челове́ком снидо́ша к нам. Нарица́ху же у́бо Варна́ву
Ди́а, Па́вла же Ерми́а, поне́же той бя́ше нача́льник
сло́ва. Жрец же Ди́ев, су́щаго пред гра́дом их, приведе́
юнцы́, и принесе́ венцы́ пред врата́, с наро́ды хотя́ше
жре́ти. Слы́шавша же апо́стола Варна́ва и Па́вел,
растерза́вша ри́зы своя́, вскочи́ста в наро́д, зову́ща
и глаго́люща: му́жие, что сия́ творите́? И мы подобостра́стна
есма́ вам челове́ка, благовеству́юща вам, от сих су́етных
обраща́тися к Бо́гу жи́ву, И́же сотвори́ не́бо и
зе́млю, и мо́ре и вся, я́же в них. И́же в мимоше́дшия
ро́ды оста́вил бе вся язы́ки ходи́ти в путе́х их. И у́бо
не несвиде́тельствована Себе́ оста́ви, благотворя́, с
небесе́ нам дожде́вы дая́, и времена́ плодоно́сна,
исполня́я пи́щею и весе́лием сердца́ на́ша. И сия́
глаго́люща, едва́ уста́виста наро́ды не жре́ти и́ма,
но отыти́ коему́ждо во своя́си.</p>

<p class="MsoNormal" id="n4279"><span style="color:red" id="n4280">Аллилуиа, глас 1: </span>Помяни́
сонм Твой, его́же стяжа́л еси́ испе́рва. <span style="color:red" id="n4281">Стих:</span> Бог же Царь наш пре́жде ве́ка, соде́ла
спасе́ние посреде́ земли́.</p>

<h3 id="n4282">Евангелие Иоанна, зачало 26.<br id="n4283">
[Ин. 7, 14 – 30.]</h3>

<p class="MsoNormal" id="n4284"><span style="color:red" id="n4285">В</span> преполове́ние Пятдеся́тницы
взы́де Иису́с во це́рковь, и уча́ше. И дивля́хуся иуде́е,
глаго́люще: ка́ко Сей кни́ги весть не учи́вся? Отвеща́
у́бо им Иису́с и рече́: Мое́ уче́ние несть Мое́,
но Посла́вшаго Мя. А́ще кто хо́щет во́лю Его́ твори́ти,
разуме́ет о уче́нии, ко́е от Бо́га есть, или́ Аз от
Себе́ глаго́лю. Глаго́ляй от себе́, сла́вы своея́
и́щет, а ищя́й сла́вы Посла́вшаго Его́, Сей и́стинен
есть, и несть непра́вды в Нем. Не Моисе́й ли даде́ вам зако́н;
и никто́же от вас твори́т зако́на. Что Мене́ и́щете
уби́ти? Отвеща́ наро́д и рече́: бе́са ли и́маши;
кто Тебе́ и́щет уби́ти? Отвеща́ Иису́с и рече́
им: еди́но де́ло сотвори́х, и вси дивите́ся. Сего́ ра́ди
Моисе́й даде́ вам обре́зание, [не я́ко от Моисе́а
есть, но от оте́ц,] и в суббо́ту обре́заете челове́ка. А́ще
обре́зание прие́млет челове́к в суббо́ту, да не разори́тся
зако́н Моисе́ов: на Мя ли гне́ваетеся, я́ко всего́
челове́ка здра́ва сотвори́х в суббо́ту? Не суди́те на
лица́, но пра́ведный суд суди́те. Глаго́лаху у́бо не́цыи
от иерусали́млян: не Сей ли есть, Его́же и́щут уби́ти? И
се, не обину́яся глаго́лет, и ничесо́же Ему́ не глаго́лют:
еда́ ка́ко разуме́ша кня́зи, я́ко Сей есть Христо́с?
Но Сего́ ве́мы, отку́ду есть. Христо́с же егда́ прии́дет,
никто́же весть, отку́ду бу́дет. Воззва́ у́бо в це́ркви
уча́ Иису́с и глаго́ля: и Мене́ ве́сте, и ве́сте,
отку́ду есмь, и о Себе́ не приидо́х, но есть и́стинен Посла́вый
Мя, Его́же вы не ве́сте. Аз вем Его́, я́ко от Него́
есмь, и Той Мя посла́. Иска́ху у́бо, да и́мут Его́, и
никто́же возложи́ Нань руки́, я́ко не у бе прише́л час
Его́.</p>

<h3 id="n4286">На Литургии поем и на отдание Преполовения,<br id="n4287">
вместо Досто́йно:</h3>

<p class="MsoNormal" id="n4288"><span style="color:red" id="n4289">Ирмос, глас 8:</span> Чу́жде ма́терем
де́вство, / и стра́нно де́вам деторожде́ние, / на Тебе́
Богоро́дице, обоя́ устро́ишася. / Тем Тя вся племена́ земна́я
/ непреста́нно велича́ем.</p>

<p class="MsoNormal" id="n4290"><span style="color:red" id="n4291">[В прочия же дни поем: </span>Свети́ся:<span style="color:red" id="n4292"> и до отдания.]</span></p>

<h3 id="n4293">Причастен:</h3>

<p class="MsoNormal" id="n4294"><span style="color:red" id="n4295">Я</span>ды́й Мою Плоть, и пия́й
Мою́ Кровь, во Мне пребыва́ет, и Аз в нем, рече́ Госпо́дь.
Аллилу́иа, <span style="color:red" id="n4296">трижды.</span></p>

<p class="MsoNormal" id="n4297"><span style="color:red" id="n4298">На трапезе утешение братии.</span></p>

<p class="MsoNormal" id="n4299"><span style="color:red" id="n4300">Празднуется же сей праздник дней 8.</span></p>

<p class="MsoNormal" id="n4301"><u id="n4302"><span style="color:red" id="n4303"><a href="#_ОГЛАВЛЕНИЕ" id="n4304">В
оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;" id="n4305"><br clear="all" style="page-break-before:always" id="n4306">
</span>

<div class="WordSection8" id="n4307">

<h1 id="n4308"><a name="_Ref182459983" id="n4309"></a><a name="_НЕДЕЛЯ_ПЯТАЯ_ПО" id="n4310"></a><span style="text-transform:none" id="n4311">НЕДЕЛЯ ПЯТАЯ ПО ПАСЦЕ, САМАРЯНЫНИ</span></h1>

<h2 style="margin-left:0in;text-indent:0in" id="n4312"><a name="_В_СУББОТУ_ВЕЧЕРА,_2" id="n4313"></a><span style="text-transform:none" id="n4314">В СУББОТУ ВЕЧЕРА, НА МАЛЕЙ ВЕЧЕРНИ</span></h2>

<h3 id="n4315">На Го́споди воззва́х: стихиры воскрены 4, глас 4:</h3>

<p class="MsoNormal" id="n4316"><span style="color:red" id="n4317">Ж</span>ивотворя́щему Твоему́
Кресту́, / непреста́нно кла́няющеся, Христе́ Бо́же, /
тридне́вное Воскресе́ние Твое́ сла́вим: / тем бо обнови́л
еси́ истле́вшее челове́ческое естество́, Всеси́льне, /
и и́же на Небеса́ восхо́д обнови́л еси́ нам, / я́ко
Еди́н Благ и Человеколю́бец.</p>

<p class="MsoNormal" id="n4318"><span style="color:red" id="n4319">Д</span>ре́ва преслуша́ния
запреще́ние / разреши́л еси́, Спа́се, / на дре́ве кре́стнем
во́лею пригвозди́вся, / и во ад соше́д, Си́льне, / сме́ртныя
у́зы, я́ко Бог, растерзал еси́. / Те́мже кла́няемся е́же
из ме́ртвых Твоему́ Воскресе́нию, / ра́достию вопию́ще:
/ Всеси́льне Го́споди, сла́ва Тебе́.</p>

<p class="MsoNormal" id="n4320"><span style="color:red" id="n4321">В</span>рата́ а́дова
сокруши́л еси́, Го́споди, / и Твое́ю сме́ртию сме́ртное
ца́рство разруши́л еси́: / род же челове́ческий от истле́ния
свободи́л еси́, / живо́т и нетле́ние мiру дарова́в, /
и ве́лию ми́лость.</p>

<p class="MsoNormal" id="n4322"><span style="color:red" id="n4323">П</span>рииди́те, воспои́м
лю́дие, / Спа́сово тридне́вное воста́ние, / и́мже изба́вихомся
а́довых нереши́мых уз; / и нетле́ние и жизнь вси восприя́хом
зову́ще: / Распны́йся, и Погребы́йся, и Воскресы́й, / спаси́
ны Воскресе́нием Твои́м, / Еди́не Человеколю́бче.</p>

<p class="MsoNormal" id="n4324"><span style="color:red" id="n4325">Слава, глас 6:</span> При
студенце́ Иа́ковли / обре́т Иису́с самаряны́ню, /
про́сит во́ду от нея́, / облака́ми покрыва́яй
зе́млю. / О чудесе́! И́же херуви́мы носи́мый, /
блудни́це жене́ бесе́доваше, / воды́ прося́, И́же
на вода́х зе́млю пове́сивый. / Воды́ иски́й, И́же
исто́чники и езе́ра вод излива́яй, / хотя́ привлещи́
сию́ вои́стинну, / уловля́ему от сопоста́та врага́, /
и напои́ти ю́ водо́ю живо́ю, / пали́мую в
безме́стиих лю́те, / я́ко еди́н Благоутро́бный и
Человеколю́бец.</p>

<p class="MsoNormal" id="n4326"><span style="color:red" id="n4327">И ныне: Богородичен, догматик. Глас
4:</span> Безсе́менно зачала́ еси́, / и родила́ еси́
неизрече́нно, / низложи́вшаго си́льныя от престо́л, / и
возне́сшаго смире́нныя, / и воздви́гшаго рог пома́занных
Свои́х, / сла́вящих Христо́в Крест и погребе́ние, / и сла́вное
Воскресе́ние. / Те́мже Тя, Богоро́дице, / хода́таицу толи́ких
благ, / немо́лчными пе́сньми ублажа́ем, / я́ко моля́щуюся
при́сно / спасти́ся душа́м на́шим.</p>

<h3 id="n4328">На стиховне стихира воскресна, глас 4:</h3>

<p class="MsoNormal" id="n4329"><span style="color:red" id="n4330">Г</span>о́споди, восше́д
на Крест, / пра́деднюю на́шу кля́тву потреби́л еси́, /
и соше́д во ад, / ве́чныя у́зники свободи́л еси́, /
нетле́ние да́руя челове́ческому ро́ду, / сего́
ра́ди пою́ще сла́вим / Животворя́щее и Спаси́тельное
Твое́ Воста́ние.</p>

<h4 id="n4331">Таже настоящия стихиры подобны,<br id="n4332">
Пресвятыя Богородицы, глас 4.<br id="n4333">
Подобен: <span style="color:windowtext" id="n4334">Зва́нный свы́ше:</span></h4>

<p class="MsoNormal" id="n4335"><span style="color:red" id="n4336">Стих:</span> <b id="n4337">Помяну́ и́мя
Твое́ / во вся́ком ро́де и ро́де.</b></p>

<p class="MsoNormal" id="n4338"><span style="color:red" id="n4339">И</span>з безнача́льна Отца́
Сын безле́тно, / низхожде́ния ра́ди и спасе́ния челове́ков,
/ Бог Челове́к бысть, / да пода́ст первозда́нному ны́не рай,
/ тогда́ и все естество́ изба́вится от пре́лести зми́евы,
/ и о́браз па́дший спасе́т, я́ко Благопремени́тель. /
Отону́дуже Ма́терь соде́ла Невесторо́дицу Чи́стую я́ко
нескве́рну, / Ю́же я́ко ангки́ру вси и приста́нище
ублажа́ем.</p>

<p class="MsoNormal" id="n4340"><span style="color:red" id="n4341">Стих:</span> <b id="n4342">Слы́ши Дщи и
виждь, / и приклони́ у́хо Твое́.</b></p>

<p class="MsoNormal" id="n4343"><span style="color:red" id="n4344">В</span>оплоще́нна Созда́теля
всех, / име́ла еси́ во утро́бе Твое́й, Богоблаже́нная,
/ вообрази́вшаго челове́ка, / пре́жде па́дшаго преступле́нием
змии́ным, / Бо́га бо родила́ еси́ Сего́ несказа́нно
нам, / и тле́ния свободи́ла еси́ / естество́ все обветша́вшее,
Рождество́м Твои́м. / Те́мже пое́м и сла́вим Твою́
благода́ть, Де́во Безневе́стная, / моли́тися не преста́й,
спасти́ся душа́м на́шим.</p>

<p class="MsoNormal" id="n4345"><span style="color:red" id="n4346">Стих:</span> <b id="n4347">Лицу́ Твоему́
помо́лятся / бога́тии лю́дстии.</b></p>

<p class="MsoNormal" id="n4348"><span style="color:red" id="n4349">Д</span>а Твоея́ всем мно́жество
ми́лости и бла́гости / откры́еши нам неопредели́мую пучи́ну,
/ грехи́ рабо́в Твои́х вся загла́ди. / И́маши бо,
Всенепоро́чная, я́ко Ма́ти су́щи Бо́жия, власть созда́ния,
/ и во́диши вся, я́ко хо́щеши, си́лою Твое́ю. / И́бо
благода́ть Ду́ха Свята́го, я́ве все́льшаяся в Тя, /
соде́йствует Ти во всем при́сно, Всеблаже́ннейшая.</p>

<p class="MsoNormal" id="n4350"><span style="color:red" id="n4351">Слава, глас 8:</span> Егда́ яви́лся
еси́ во пло́ти, Христе́ Бо́же, / за неизрече́нное
смотре́ние, / слы́шавши самаряны́ня сло́во Тебе́,
Человеколю́бца, / оста́ви почерпа́ло у студенца́, / и тече́
глаго́лющи су́щим во гра́де: / прииди́те ви́дите
Сердцеве́дца, / еда́ Сей есть ча́емый Христо́с, / име́яй
ве́лию ми́лость?</p>

<p class="MsoNormal" id="n4352"><span style="color:red" id="n4353">И ныне, глас тойже: </span>Преполови́вшуся
пра́зднику, / уча́щу Ти, Спа́се, глаго́лаху иуде́е: /
отку́ду Сей весть пи́сьмена не учи́вся? / Не разуме́юще, я́ко
Ты еси́ прему́дрость, / устро́ившая мир, сла́ва Тебе́.</p>

<h3 id="n4354">Отпустительный тропарь, глас 4:</h3>

<p class="MsoNormal" id="n4355"><span style="color:red" id="n4356">С</span>ве́тлую Воскресе́ния
про́поведь / от А́нгела уве́девша Госпо́дни учени́цы /
и пра́деднее осужде́ние отве́ргша, / апо́столом хва́лящася
глаго́лаху: / испрове́ржеся смерть, / воскре́се Христо́с
Бог, / да́руяй мiрови ве́лию ми́лость.</p>

<p class="MsoNormal" id="n4357"><span style="color:red" id="n4358">Слава и ныне, глас 8:</span> Преполови́вшуся
пра́зднику, / жа́ждущую ду́шу мою́ благоче́стия напо́й
вода́ми, / я́ко всем, Спа́се, возопи́л еси́: / жа́ждай
да гряде́т ко Мне и да пие́т. / Исто́чниче жи́зни на́шея,
Христе́ Бо́же, сла́ва Тебе́.</p>

<p class="MsoNormal" id="n4359"><span style="color:red" id="n4360">И отпуст.</span></p>

<h2 style="margin-left:0in;text-indent:0in" id="n4361"><a name="_НА_ВЕЛИЦЕЙ_ВЕЧЕРНИ_3" id="n4362"></a><span style="text-transform:none" id="n4363">НА ВЕЛИЦЕЙ ВЕЧЕРНИ</span></h2>

<p class="MsoNormal" id="n4364"><span style="color:red" id="n4365">Поставим стихов 10. И поем стихиры
воскресны 3, и восточну 1. И преполовению подобны 3. И самаряныни самогласны 3.</span></p>

<h3 id="n4366">Стихиры воскресны, глас 4:</h3>

<p class="MsoNormal" id="n4367"><span style="color:red" id="n4368">Ж</span>ивотворя́щему Твоему́
Кресту́, / непреста́нно кла́няющеся, Христе́ Бо́же, /
тридне́вное Воскресе́ние Твое́ сла́вим: / тем бо обнови́л
еси́ истле́вшее челове́ческое естество́, Всеси́льне, /
и и́же на Небеса́ восхо́д обнови́л еси́ нам, / я́ко
Еди́н Благ и Человеколю́бец.</p>

<p class="MsoNormal" id="n4369"><span style="color:red" id="n4370">Д</span>ре́ва преслуша́ния
запреще́ние / разреши́л еси́, Спа́се, / на дре́ве кре́стнем
во́лею пригвозди́вся, / и во ад соше́д, Си́льне, / сме́ртныя
у́зы, я́ко Бог, растерзал еси́. / Те́мже кла́няемся е́же
из ме́ртвых Твоему́ Воскресе́нию, / ра́достию вопию́ще:
/ Всеси́льне Го́споди, сла́ва Тебе́.</p>

<p class="MsoNormal" id="n4371"><span style="color:red" id="n4372">В</span>рата́ а́дова
сокруши́л еси́, Го́споди, / и Твое́ю сме́ртию сме́ртное
ца́рство разруши́л еси́: / род же челове́ческий от истле́ния
свободи́л еси́, / живо́т и нетле́ние мiру дарова́в, /
и ве́лию ми́лость.</p>

<h4 id="n4373">Иная стихира восточна {анатолиева}:</h4>

<p class="MsoNormal" id="n4374"><span style="color:red" id="n4375">П</span>рииди́те, воспои́м
лю́дие, / Спа́сово тридне́вное воста́ние, / и́мже изба́вихомся
а́довых нереши́мых уз; / и нетле́ние и жизнь вси восприя́хом
зову́ще: / Распны́йся, и Погребы́йся, и Воскресы́й, / спаси́
ны Воскресе́нием Твои́м, / Еди́не Человеколю́бче.</p>

<h4 id="n4376">И стихиры Преполовению, 3, глас тойже.<br id="n4377">
Подобен: <span style="color:windowtext" id="n4378">Го́споди, возше́д на Крест:</span></h4>

<p class="MsoNormal" id="n4379"><span style="color:red" id="n4380">Н</span>аста́ преполове́ние
дней, / от спаси́тельнаго начина́емых воста́ния, / Пятдеся́тницею
же Боже́ственною печа́таемое, / и све́тится све́тлости обою́ду
иму́щее, и соединя́ющее обоя́, / и приити́ сла́ве
предъявля́ющее, / Влады́чняго Вознесе́ния предпочита́ет.</p>

<p class="MsoNormal" id="n4381"><span style="color:red" id="n4382">С</span>лы́ша и возвесели́ся
Сио́н, / благовести́вшуся Христо́ву Воскресе́нию: / ве́рнии
же его́ сы́нове возра́довашася Сего́ ви́девше, / и
омыва́юща Ду́хом скве́рну христоуби́йства: / гото́вится
торжеству́ющи, / обои́х весе́лое преполове́ние.</p>

<p class="MsoNormal" id="n4383"><span style="color:red" id="n4384">П</span>рибли́жися Боже́ственнаго
изоби́льное изли́тие на всех, / я́коже написа́ся, Ду́ха:
предузаконе́ние пропове́дует преполови́вшееся, / по Христо́ве
сме́рти и погребе́нии и Воскресе́нии, / от Него́ да́нну
су́щу ученико́м, нело́жному обеща́нию, / Уте́шителево
показу́ющу явле́ние.</p>

<h4 id="n4385">И самаряныни самогласны 3, глас 1.</h4>

<p class="MsoNormal" id="n4386"><span style="color:red" id="n4387">Н</span>а исто́чник прише́л
еси́, / исто́чниче чуде́с, в шесты́й час, / Е́вин
улови́ти плод, / Е́ва бо в той изы́де из рая́, пре́лестию
зми́евою. / Прибли́жи бо ся самаряны́ня почерпсти́ во́ду,
/ ю́же ви́дев рече́ Спас: / даждь Ми во́ду пи́ти, / и
Аз воды́ теку́щия насыщу́ тя. / И во град те́кши целому́дренная,
/ наро́дом возвести́ а́бие: / прииди́те, ви́дите
Христа́ Го́спода, / Спа́са душ на́ших.</p>

<h4 id="n4388">Глас 2:</h4>

<p class="MsoNormal" id="n4389"><span style="color:red" id="n4390">Н</span>а студене́ц, я́ко
прии́де Госпо́дь, / самаряны́ня моля́ше Благоутро́бнаго:
/ пода́ждь ми во́ду ве́ры, / и прииму́ купе́льныя во́ды,
/ ра́дование и избавле́ние. / Животода́вче Го́споди, сла́ва
Тебе́.</p>

<p class="MsoNormal" id="n4391"><span style="color:red" id="n4392">С</span>обезнача́льный и
соприсносу́щный Сын и Сло́во О́тчее, / на исто́чник прии́де,
исто́чник исцеле́ний, / и жена́ от Самари́и прии́де
почерпсти́ во́ду. / Ю́же ви́дев рече́ Спас: / даждь Ми
во́ду пи́ти, / и ше́дши пригласи́ твоего́ му́жа.
/ Она́ же, я́ко Челове́ку глаго́лющи, а не Бо́гу, / утаи́ти
тща́шеся, / глаго́лаше: не и́мам му́жа. / И Учи́тель к
ней: / и́стину рекла́ еси́, не и́мам му́жа, / пять бо
име́ла еси́, и ны́не его́же и́маши, несть твой муж. /
Она́ же о глаго́ле удиви́вшися, / и во град те́кши, наро́дом
вопия́ше, глаго́лющи: / прииди́те, ви́дите Христа́, / И́же
да́рует ми́рови ве́лию ми́лость.</p>

<p class="MsoNormal" id="n4393"><span style="color:red" id="n4394">Слава, глас 6:</span> При студенце́
Иа́ковли / обре́т Иису́с самаряны́ню, / про́сит во́ду
от нея́, / облака́ми покрыва́яй зе́млю. / О чудесе́! И́же
херуви́мы носи́мый, / блудни́це жене́ бесе́доваше, /
во́ду прося́, И́же на вода́х зе́млю пове́сивый. /
Воды́ иски́й, И́же исто́чники и езе́ра вод излива́яй,
/ хотя́ привлещи́ сию́ вои́стинну, / уловля́ему от
сопоста́та врага́, / и напои́ти ю́ водо́ю живо́ю,
/ пали́мую в безме́стиих лю́те, / я́ко еди́н Благоутро́бный
и Человеколю́бец.</p>

<p class="MsoNormal" id="n4395"><span style="color:red" id="n4396">И ныне, Богородичен, глас 4:</span> И́же
Тебе́ ра́ди, богооте́ц проро́к Дави́д, / пе́сненно
о Тебе́ провозгласи́, / вели́чия Тебе́ сотво́ршему: /
предста́ Цари́ца одесну́ю Тебе́. / Тя бо Ма́терь, хода́таицу
живота́ показа́, / без Отца́ из Тебе́ вочелове́читися
благоволи́вый Бог, / да Свой па́ки обнови́т о́браз, истле́вший
страстьми́, / и заблу́ждшее горохи́щное обре́т овча́,
/ на ра́мо восприи́м, ко Отцу́ принесе́т, / и Своему́
хоте́нию, с небе́сными совокупи́т си́лами, / и спасе́т
Богоро́дице мир, / Христо́с име́яй ве́лию и бога́тую
ми́лость.</p>

<p class="MsoNormal" id="n4397"><span style="color:red" id="n4398">Вход. Прокимен дне.</span></p>

<h4 id="n4399">На литии стихира храма.<br id="n4400">
Слава, и ныне, глас 3:</h4>

<p class="MsoNormal" id="n4401"><span style="color:red" id="n4402">Д</span>а ра́дуется днесь све́тло
не́бо и земля́, / зане́ Христо́с яви́ся воплоща́емь,
я́ко Челове́к, / да Ада́ма и́змет от кля́твы всеро́дныя,
/ и удивля́ется чудесы́ Самари́ю прише́д, / жене́ же
предста́ во́ды прося́, / о́блаки вода́ми одева́яй.
/ Те́мже вси ве́рнии покланя́емся / нас ра́ди во́лею
обнища́вшему, / благоутро́бным сове́том.</p>

<h3 id="n4403">На стиховне стихира воскресна, глас 4:</h3>

<p class="MsoNormal" id="n4404"><span style="color:red" id="n4405">Г</span>о́споди, восше́д
на Крест, / пра́деднюю на́шу кля́тву потреби́л еси́, /
и соше́д во ад, / ве́чныя у́зники свободи́л еси́, /
нетле́ние да́руя челове́ческому ро́ду, / сего́ ра́ди
пою́ще сла́вим / Животворя́щее и Спаси́тельное Твое́
Воста́ние.</p>

<h4 id="n4406">Таже стихиры Пасхи с припевы их. Глас 5.</h4>

<p class="MsoNormal" id="n4407"><span style="color:red" id="n4408">Стих:</span> <b id="n4409">Да воскре́снет
Бог, / и расточа́тся врази́ Его́.</b></p>

<p class="MsoNormal" id="n4410"><span style="color:red" id="n4411">П</span>а́сха / свяще́нная
нам днесь показа́ся; / Па́сха но́ва свята́я; / Па́сха
та́инственная; / Па́сха всечестна́я. / Па́сха Христо́с
Изба́витель; / Па́сха непоро́чная; / Па́сха вели́кая;
/ Па́сха ве́рных. / Па́сха две́ри ра́йския нам отверза́ющая.
/ Па́сха всех освяща́ющая ве́рных.</p>

<p class="MsoNormal" id="n4412"><span style="color:red" id="n4413">Стих:</span> <b id="n4414">Я́ко исчеза́ет
дым, / да исче́знут.</b></p>

<p class="MsoNormal" id="n4415"><span style="color:red" id="n4416">П</span>рииди́те / от виде́ния
жены́ благове́стницы, / и Сио́ну рцы́те: / приими́ /
от нас ра́дости благове́щения, Воскресе́ния Христо́ва: /
красу́йся, лику́й / и ра́дуйся, Иерусали́ме, / Царя́
Христа́ узре́в из гро́ба, / я́ко жениха́ происходя́ща.</p>

<p class="MsoNormal" id="n4417"><span style="color:red" id="n4418">Стих:</span> <b id="n4419">Та́ко да поги́бнут
гре́шницы от Лица́ Бо́жия, / а пра́ведницы да возвеселя́тся.</b></p>

<p class="MsoNormal" id="n4420"><span style="color:red" id="n4421">М</span>ироно́сицы жены́,
/ у́тру глубоку́, / предста́вша гро́бу Живода́вца, /
обрето́ша А́нгела / на ка́мени седя́ща, / и той провеща́в
им, / си́це глаго́лаше: / что и́щете Жива́го с ме́ртвыми;
/ что пла́чете Нетле́ннаго во тли? / Ше́дше, пропове́дите
ученико́м Его́.</p>

<p class="MsoNormal" id="n4422"><span style="color:red" id="n4423">Стих:</span> <b id="n4424">Сей день, его́же
сотвори Госпо́дь, / возра́дуемся и возвесели́мся в онь.</b></p>

<p class="MsoNormal" id="n4425"><span style="color:red" id="n4426">П</span>а́сха кра́сная, /
Па́сха, Госпо́дня Па́сха! / Па́сха всечестна́я / нам
возсия́. Па́сха, / ра́достию друг дру́га обы́мем. / О
Па́сха! / Избавле́ние ско́рби, / и́бо из гро́ба днесь,
/ я́ко от черто́га / возсия́в Христо́с, / жены́ ра́дости
испо́лни, глаго́ля: / пропове́дите апо́столом.</p>

<p class="MsoNormal" id="n4427"><span style="color:red" id="n4428">Слава, глас 8:</span> Егда́ яви́лся
еси́ во пло́ти, Христе́ Бо́же, / за неизрече́нное
смотре́ние, / слы́шавши самаряны́ня сло́во Тебе́,
Человеколю́бца, / оста́ви почерпа́ло у студенца́, / и тече́
глаго́лющи су́щим во гра́де: / прииди́те ви́дите
Сердцеве́дца, / еда́ Сей есть ча́емый Христо́с, / име́яй
ве́лию ми́лость?</p>

<p class="MsoNormal" id="n4429"><span style="color:red" id="n4430">И ныне, глас 5:</span> Воскресе́ния
день, / и просвети́мся торжество́м, / и друг дру́га обы́мем.
/ Рцем бра́тие, / и ненави́дящим нас, / прости́м вся Воскресе́нием,
/ и та́ко возопии́м: / Христо́с воскре́се из ме́ртвых,
/ сме́ртию смерть попра́в, / и су́щим во гробе́х живо́т
дарова́в.</p>

<p class="MsoNormal" id="n4431"><span style="color:red" id="n4432">И прочая вся, яко предписася в
прочиих Неделях.</span></p>

<h3 id="n4433">Отпустительный тропарь, глас 4:</h3>

<p class="MsoNormal" id="n4434"><span style="color:red" id="n4435">С</span>ве́тлую Воскресе́ния
про́поведь / от А́нгела уве́девша Госпо́дни учени́цы /
и пра́деднее осужде́ние отве́ргша, / апо́столом хва́лящася
глаго́лаху: / испрове́ржеся смерть, / воскре́се Христо́с
Бог, / да́руяй мiрови ве́лию ми́лость.</p>

<h4 id="n4436">Слава и ныне: праздника, глас 8:</h4>

<p class="MsoNormal" id="n4437"><span style="color:red" id="n4438">П</span>реполови́вшуся пра́зднику,
/ жа́ждущую ду́шу мою́ благоче́стия напо́й вода́ми,
/ я́ко всем, Спа́се, возопи́л еси́: / жа́ждай да гряде́т
ко Мне и да пие́т. / Исто́чниче жи́зни на́шея, Христе́
Бо́же, сла́ва Тебе́.</p>

<p class="MsoNormal" id="n4439"><span style="color:red" id="n4440">Аще несть бдения, на Полунощнице
канон Святей и Живоначальней Троице, во Октоихе, гласа 4-го. Таже: </span>Досто́йно
есть: <span style="color:red" id="n4441">и прочая.</span></p>

<h2 style="margin-left:0in;text-indent:0in" id="n4442"><a name="_НА_УТРЕНИ_3" id="n4443"></a><span style="text-transform:none" id="n4444">НА УТРЕНИ</span></h2>

<h3 id="n4445">На Бог Госпо́дь: тропарь воскресен, дважды, глас 4:</h3>

<p class="MsoNormal" id="n4446"><span style="color:red" id="n4447">С</span>ве́тлую Воскресе́ния
про́поведь / от А́нгела уве́девша Госпо́дни учени́цы /
и пра́деднее осужде́ние отве́ргша, / апо́столом хва́лящася
глаго́лаху: / испрове́ржеся смерть, / воскре́се Христо́с
Бог, / да́руяй мiрови ве́лию ми́лость.</p>

<h3 id="n4448">И праздника, глас 8:</h3>

<p class="MsoNormal" id="n4449"><span style="color:red" id="n4450">П</span>реполови́вшуся пра́зднику,
/ жа́ждущую ду́шу мою́ благоче́стия напо́й вода́ми,
/ я́ко всем, Спа́се, возопи́л еси́: / жа́ждай да гряде́т
ко Мне и да пие́т. / Исто́чниче жи́зни на́шея, Христе́
Бо́же, сла́ва Тебе́. <span style="color:red" id="n4451">Единощи.</span></p>

<p class="MsoNormal" id="n4452"><span style="color:red" id="n4453">Таже обычное стихословие.</span></p>

<h3 id="n4454">По 1-м стихословии седален, глас 4:</h3>

<p class="MsoNormal" id="n4455"><span style="color:red" id="n4456">В</span>оззре́вше на гро́бный
вход, / и пла́мене а́нгельскаго не терпя́ще мироно́сицы, /
с тре́петом дивля́хуся, глаго́люще: / еда́ укра́деся,
отве́рзый разбо́йнику рай? / Еда́ ли воста́, И́же и
пре́жде стра́сти пропове́давый воста́ние? / Вои́стинну
воскре́се Христо́с, / су́щим во а́де подая́ живо́т
и воскресе́ние.</p>

<p class="MsoNormal" id="n4457"><span style="color:red" id="n4458">Стих:</span> <b id="n4459">Воскресни́ Го́споди
Бо́же мой, да вознесе́тся рука́ Твоя́, / не забу́ди
убо́гих Твои́х до конца́.</b></p>

<h4 id="n4460">Подобен: Ско́ро предвари́:</h4>

<p class="MsoNormal" id="n4461"><span style="color:red" id="n4462">В</span>оскре́сл еси́ я́ко
безсме́ртный, от гро́ба, Спа́се, / совоздви́гл еси́
мир Твой си́лою Твое́ю, Христе́ Бо́же наш, / сокруши́л
еси́ в кре́пости сме́рти держа́ву, / показа́л, Ми́лостиве,
Воскресе́ние всем. / Те́мже Тя и сла́вим, еди́не Человеколю́бче.</p>

<p class="MsoNormal" id="n4463"><span style="color:red" id="n4464">Слава и ныне</span><span style="color:red" id="n4465">, Богородичен:</span> Е́же от ве́ка утае́ное,
/ и а́нгелом несве́домое та́инство, / Тобо́ю, Богоро́дице,
су́щим на земли́ яви́ся Бог, / в несли́тном соедине́нии
воплоща́емь, / и Крест во́лею нас ра́ди восприи́м, / и́мже
воскреси́в первозда́ннаго, / спасе́ от сме́рти ду́ши
на́ша.</p>

<h3 id="n4466">По 2-м стихословии седален, глас 4.<br id="n4467">
Подобен: <span style="color:windowtext" id="n4468">Удиви́ся Ио́сиф:</span></h3>

<p class="MsoNormal" id="n4469"><span style="color:red" id="n4470">С</span> го́рних высо́т
сшед Гаврии́л, / и к ка́меню присту́пль, иде́же Ка́мень
жи́зни, / белонося́й взыва́ше к пла́чущим: / преста́ните
вы от рыда́ния во́пля, / име́ющия и ны́не ми́лостивное,
/ Его́же бо и́щете пла́чуще, / дерза́йте, я́ко вои́стинну
воста́л есть. / Те́мже возопи́йте апо́столом, / я́ко
воскре́се Госпо́дь.</p>

<p class="MsoNormal" id="n4471"><span style="color:red" id="n4472">Стих:</span> <b id="n4473">Испове́мся Тебе́
Го́споди всем се́рдцем мои́м, / пове́м вся чудеса́
Твоя́.</b></p>

<p class="MsoNormal" id="n4474"><span style="color:red" id="n4475">В</span>о́льным Твои́м
сове́том Крест претерпе́л еси́, Спа́се, / и во гро́бе
но́ве положи́ша Тя челове́цы сме́ртнии, / сло́вом
концы́ соста́вльшаго. / Те́мже свя́зан бысть чу́ждий,
смерть лю́то пленя́шеся, / и су́щии во а́де вси взыва́ху
живоно́сному воста́нию Твоему́: / Христо́с воскре́се,
Жизнода́вец пребыва́яй во ве́ки.</p>

<p class="MsoNormal" id="n4476"><span style="color:red" id="n4477">Слава, и ныне, Богородичен,
самогласен: </span>Удиви́ся Иосиф, е́же па́че естества́
зря, / и внима́ше мы́слию и́же на руно́ дождь, / в безсе́менном
зача́тии Твое́м, Богоро́дице, / купину́ огне́м неопали́мую,
жезл Ааро́нов прозя́бший, / и свиде́тельствуя обру́чник
Твой и храни́тель, свяще́нником взыва́ше: / Де́ва ражда́ет
и по рождестве́ па́ки Де́вою пребыва́ет.</p>

<p class="MsoNormal" id="n4478"><span style="color:red" id="n4479">Таже чтение в толковании Евангелиа
Иоанна: слово 31, 32, 33 и 34. По Блажени непорочнии: глаголем тропари
воскресны: </span>Благослове́н еси́ Го́споди: <span style="color:red" id="n4480">во глас 5. </span>А́нгельский собо́р: <span style="color:red" id="n4481">и прочее.</span></p>

<h3 id="n4482">И абие ипакои, глас 4:</h3>

<p class="MsoNormal" id="n4483"><span style="color:red" id="n4484">Я́</span>же Твоего́ пресла́внаго
воста́ния, предте́кша мироно́сицы, / апо́столом пропове́даху
Христе́, / я́ко воскре́сл еси́ я́ко Бог, / подая́
ми́рови ве́лию ми́лость.</p>

<h3 id="n4485">И абие степенны, глас 4.<br id="n4486">
Антифон 1:</h3>

<p class="MsoNormal" id="n4487"><span style="color:red" id="n4488">О</span>т ю́ности моея́ /
мно́зи бо́рют мя стра́сти, / но Сам мя заступи́, / и спаси́,
Спа́се мой.</p>

<p class="MsoNormal" id="n4489"><span style="color:red" id="n4490">Н</span>енави́дящии Сио́на,
/ посрами́теся от Го́спода, / я́ко трава́ бо огне́м /
бу́дете изсо́хше.</p>

<p class="MsoNormal" id="n4491"><span style="color:red" id="n4492">Слава:</span> Святы́м Ду́хом
/ вся́ка душа́ живи́тся, / и чистото́ю возвыша́ется, /
светле́ется Тро́ическим Еди́нством священнота́йне.</p>

<p class="MsoNormal" id="n4493"><span style="color:red" id="n4494">И ныне, тойже.</span></p>

<h3 id="n4495">Антифон 2:</h3>

<p class="MsoNormal" id="n4496"><span style="color:red" id="n4497">В</span>оззва́х Тебе́ Го́споди
те́пле, / из глубины́ души́ моея́, / и мне да бу́дут
на послуша́ние / Боже́ственная Твоя́ ушеса́.</p>

<p class="MsoNormal" id="n4498"><span style="color:red" id="n4499">Н</span>а Го́спода наде́жду
всяк кто стяжа́в, / вы́шший есть всех скорбя́щих.</p>

<p class="MsoNormal" id="n4500"><span style="color:red" id="n4501">Слава:</span> Святы́м Ду́хом
/ то́чатся благода́тныя струи́, / напая́юща вся́ку
тварь / ко оживле́нию.</p>

<p class="MsoNormal" id="n4502"><span style="color:red" id="n4503">И ныне, тойже.</span></p>

<h3 id="n4504">Антифон 3:</h3>

<p class="MsoNormal" id="n4505"><span style="color:red" id="n4506">С</span>е́рдце мое́ / к
Тебе́, Сло́ве, да возвы́сится, / и да ничто́же услади́т
мя / от мирски́х красо́т на сла́бость.</p>

<p class="MsoNormal" id="n4507"><span style="color:red" id="n4508">К</span> ма́тери свое́й /
я́коже и́мать кто любо́вь, / ко Го́споду те́пльше /
любле́нием до́лжни есмы́.</p>

<p class="MsoNormal" id="n4509"><span style="color:red" id="n4510">Слава:</span> Святы́м Ду́хом
/ богове́дения бога́тство, / зре́ния, и прему́дрости: / вся
бо в сем оте́ческая веле́ния сло́во открыва́ет.</p>

<p class="MsoNormal" id="n4511"><span style="color:red" id="n4512">И ныне, тойже.</span></p>

<h3 id="n4513">Прокимен, глас 4:</h3>

<p class="MsoNormal" style="text-autospace:ideograph-numeric" id="n4514"><span style="color:red" id="n4515">В</span>оскресни́, Го́споди, помози́ нам / и изба́ви
нас и́мене Твоего́ ра́ди. <span style="color:red" id="n4516">Стих:</span> Бо́же,
уши́ма на́шима услы́шахом, и отцы́ на́ши возвести́ша
нам.</p>

<p class="MsoNormal" id="n4517"><span style="color:red" id="n4518">Таже другий прокимен: </span>Вся́кое
дыха́ние / да хва́лит Го́спода. <span style="color:red" id="n4519">Стих:</span>
Хвали́те Бо́га во святы́х Его́, хвали́те Его́ в
утверже́нии си́лы Его́.</p>

<h3 id="n4520">Евангелие от Иоанна, утреннее 7,<br id="n4521">
зачало 63. [Ин. 20, 1 – 10.]</h3>

<p class="MsoNormal" id="n4522"><span style="color:red" id="n4523">В</span>о вре́мя о́но, во
еди́ну от суббо́т, Мари́я Магдали́на прии́де зау́тра,
еще́ су́щи тьме, на гроб, и ви́де ка́мень взят от гро́ба.
Тече́ у́бо и прии́де к Си́мону Петру́, и к друго́му
ученику́, его́же любля́ше Иису́с, и глаго́ла и́ма:
взя́ша Го́спода от гро́ба, и не вем, где положи́ша Его́.
Изы́де же Петр и други́й учени́к, и идя́ста ко гро́бу.
Теча́ста же о́ба вку́пе: и други́й учени́к тече́
скоре́е Петра́, и прии́де пре́жде ко гро́бу. И прини́к
ви́де ри́зы лежа́ща, оба́че не вни́де. Прии́де же
Си́мон Петр в след его́, и вни́де во гроб, и ви́де ри́зы
еди́ны лежа́ща. И суда́рь, и́же бе на главе́ Его́,
не с ри́зами лежа́щь, но осо́бь свит на еди́ном ме́сте.
Тогда́ у́бо вни́де и други́й учени́к, прише́дый
пре́жде ко гро́бу, и ви́де, и ве́рова. Не у бо ве́дяху
Писа́ния, я́ко подоба́ет Ему́ из ме́ртвых воскре́снути.
Идо́ста же па́ки к себе́ ученика́.</p>

<h3 id="n4524">Таже глаголем трижды:</h3>

<p class="MsoNormal" id="n4525"><span style="color:red" id="n4526">В</span>оскресе́ние Христо́во
ви́девше, / поклони́мся Свято́му Го́споду Иису́су, / еди́ному
безгре́шному, / Кресту́ Твоему́ покланя́емся, Христе́,
/ и свято́е Воскресе́ние Твое́ пое́м и сла́вим. / Ты бо
еси́ Бог наш, / ра́зве Тебе́ ино́го не зна́ем, / и́мя
Твое́ имену́ем. / Прииди́те вси ве́рнии, / поклони́мся
Свято́му Христо́ву Воскресе́нию, / се бо прии́де Кресто́м
ра́дость всему́ ми́ру. / Всегда́ благословя́ще Го́спода,
/ пое́м Воскресе́ние Его́: / распя́тие бо претерпе́в,
/ сме́ртию смерть разруши́.</p>

<p class="MsoNormal" id="n4527"><span style="color:red" id="n4528">Псалом 50. И целование Евангелиа.</span></p>

<p class="MsoNormal" style="text-autospace:ideograph-numeric" id="n4529"><span style="color:red" id="n4530">Слава:</span> Моли́твами апо́столов, / Ми́лостиве,
очи́сти / мно́жества согреше́ний на́ших.</p>

<p class="MsoNormal" style="text-autospace:ideograph-numeric" id="n4531"><span style="color:red" id="n4532">И ныне:</span> Моли́твами Богоро́дицы, / Ми́лостиве,
очи́сти / мно́жества согреше́ний на́ших.</p>

<p class="MsoNormal" id="n4533"><span style="color:red" id="n4534">Таже, глас 6: </span>Поми́луй мя,
Бо́же, / по вели́цей ми́лости Твое́й / и по мно́жеству
щедро́т Твои́х / очи́сти беззако́ние мое́.</p>

<p class="MsoNormal" id="n4535"><span style="color:red" id="n4536">Посем стихира: </span>Воскре́с Иису́с
от гро́ба, / я́коже прорече́, / даде́ нам живо́т ве́чный
/ и ве́лию ми́лость.</p>

<p class="MsoNormal" id="n4537"><span style="color:red" id="n4538">Таже, </span>Спаси́ Бо́же
лю́ди Твоя́:</p>

<p class="MsoNormal" id="n4539"><span style="color:red" id="n4540">Таже каноны: Пасце со ирмосы и с
Богородичны, на 6: Преполовению, на 4: и самаряныни, на 4. Катавасия:</span>
Воскресе́ния день:</p>

<h3 id="n4541">Канон Пасце, глас 1.<br id="n4542">
Песнь 1.</h3>

<p class="MsoNormal" id="n4543"><span style="color:red" id="n4544">Ирмос:</span> Воскресе́ния
день, / просвети́мся, лю́дие. / Па́сха, Госпо́дня
Па́сха, / от сме́рти бо к жи́зни, / и от земли́ к небеси́,
/ Христо́с Бог нас преведе́, / побе́дную пою́щия.</p>

<p class="MsoNormal" id="n4545"><span style="color:red" id="n4546">Припев:</span> <b id="n4547">Христо́с
воскре́се из ме́ртвых.</b></p>

<p class="MsoNormal" id="n4548"><span style="color:red" id="n4549">О</span>чи́стим чу́вствия,
и у́зрим / непристу́пным све́том / Воскресе́ния, Христа́
/ блиста́ющася, / и ра́дуйтеся, реку́ща, / я́сно да услы́шим,
/ побе́дную пою́ще.</p>

<p class="MsoNormal" id="n4550"><span style="color:red" id="n4551">Припев:</span> <b id="n4552">Христо́с
воскре́се из ме́ртвых.</b></p>

<p class="MsoNormal" id="n4553"><span style="color:red" id="n4554">Н</span>ебеса́ у́бо досто́йно
да веселя́тся, / земля́ же да ра́дуется, / да пра́зднует же
мир, / ви́димый же весь и неви́димый: / Христо́с бо воста́,
/ весе́лие ве́чное.</p>

<h4 id="n4555">Иный канон Богородичен, подобен.<br id="n4556">
Егоже краестрочие на первых тропарех: Феофа́нус. Глас тойже.</h4>

<p class="MsoNormal" id="n4557"><span style="color:red" id="n4558">Припев:</span> <b id="n4559">Пресвята́я
Богоро́дице, спаси́ нас.</b></p>

<p class="MsoNormal" id="n4560"><span style="color:red" id="n4561">У</span>мерщвле́ния преде́л
сломи́ла еси́, / ве́чную жизнь ро́ждшая Христа́, / из
гро́ба возсия́вшаго днесь, / Де́во Всенепоро́чная, / и мир
просвети́вшаго.</p>

<p class="MsoNormal" id="n4562"><span style="color:red" id="n4563">Припев:</span> <b id="n4564">Пресвята́я
Богоро́дице, спаси́ нас.</b></p>

<p class="MsoNormal" id="n4565"><span style="color:red" id="n4566">В</span>оскре́сшаго ви́девши
Сы́на Твоего́ и Бо́га, / ра́дуйся со апо́столы
Богоблагода́тная Чи́стая: / и е́же ра́дуйся пе́рвее, /
я́ко всех ра́дости вина́, восприя́ла еси́, / Богома́ти
Всенепоро́чная.</p>

<h4 id="n4567">Другий канон Преполовению. Глас 8.<br id="n4568">
Творение Андреа Критскаго.<br id="n4569">
Песнь 1.</h4>

<p class="MsoNormal" id="n4570"><span style="color:red" id="n4571">Ирмос:</span> Мо́ре огусти́л
еси́:</p>

<p class="MsoNormal" id="n4572"><span style="color:red" id="n4573">Я</span>зы́цы восплещи́те,
евре́и воспла́чите, / животода́вец бо Христо́с, у́зы а́довы
расто́рже, / и ме́ртвыя воскреси́, и неду́ги исцели́
сло́вом. / Сей есть Бог наш, да́вый жизнь ве́рующим во и́мя
Его́.</p>

<p class="MsoNormal" id="n4574"><span style="color:red" id="n4575">Ч</span>у́до показа́л еси́,
во́ду в вино́ преше́дшую, / во Еги́пте ре́ки преложи́вый,
Влады́ко, в кровь, / и ме́ртвыя воскреси́л еси́, зна́мение
сие́ второ́е сконча́в. / Сла́ва, Спа́се, несказа́нному
Твоему́ сове́ту, / сла́ва истоща́нию Твоему́, и́мже
обнови́л еси́ нас.</p>

<p class="MsoNormal" id="n4576"><span style="color:red" id="n4577">С</span>труя́ приснотеку́щая
сый, Го́споди, жи́зни и́стинныя, / Ты еси́ воскресе́ние
на́ше, / хотя́ труди́лся еси́, Спа́се мой, / и во́лею
вжа́ждался еси́, зако́ном естества́ повину́яся, / и в
Сиха́рь шед пло́тию, воды́ проси́л еси́ у самаряны́ни
пи́ти.</p>

<p class="MsoNormal" id="n4578"><span style="color:red" id="n4579">Богородичен:</span> Еди́на
вмести́ла еси́ Зижди́теля Твоего́, Богороди́тельнице,
во чре́ве, / и пло́тию родила́ еси́ неизрече́нно, / и
Де́ва пребыла́ еси́, ничто́же де́вству оскверни́вшуся.
/ Сего́, Чи́стая, я́ко Сы́на Твоего́ и Бо́га,
непреста́нно моли́ о ста́де Твое́м при́сно.</p>

<h4 id="n4580">Ин, канон самаряныни. Творение Иосифово.<br id="n4581">
Глас 4. Песнь 1.</h4>

<p class="MsoNormal" id="n4582"><span style="color:red" id="n4583">Ирмос:</span> Порази́вый Еги́пта,
/ и фарао́на мучи́теля погрузи́вый в мо́ри, / лю́ди
спасл еси́ из рабо́ты, Моисе́йски пою́щия / песнь побе́дную,
я́ко просла́вися.</p>

<p class="MsoNormal" id="n4584"><span style="color:red" id="n4585">П</span>огребе́нный воста́,
Собо́ю воздви́же род челове́ческий, / да ра́дуется тварь
вся, / и мы́сленнии днесь о́блацы да кропя́т пра́вду я́ве.</p>

<p class="MsoNormal" id="n4586"><span style="color:red" id="n4587">К</span>рест во́льный пло́тию
прии́м, / тридне́вен воскре́сл от ме́ртвых, / а́дова
сокро́вища, Живонача́льниче Го́споди истощи́в, / и изве́д
окова́нныя ду́ши.</p>

<p class="MsoNormal" id="n4588"><span style="color:red" id="n4589">З</span>ра́ком блиста́ющася,
мироно́сицы ви́девше А́нгела, стра́хом бежа́ша от гро́ба,
/ Христо́во же воста́ние уве́девше, / и возвести́ти тща́тся
ученико́м.</p>

<p class="MsoNormal" id="n4590"><span style="color:red" id="n4591">П</span>окрыва́яй вода́ми
превы́спренняя, Го́споди, вода́ жи́зни сый, / самаряны́ни,
прося́щей Твоея́ честны́я воды́, / по́дал еси́
разуме́вшей благоутро́бие Твое́.</p>

<p class="MsoNormal" id="n4592"><span style="color:red" id="n4593">Слава, Троичен:</span> О Тро́ице,
ве́рою Тя чи́стою сла́вящих, / О́тче, Сы́не и Ду́ше,
/ я́ко Творе́ц всех спаса́й, / и очище́ние да́руй нам
грехо́в, я́ко Преблаги́й.</p>

<p class="MsoNormal" id="n4594"><span style="color:red" id="n4595">И ныне, Богородичен:</span> Ра́дуйся,
престо́ле о́гненный. / Ра́дуйся, све́щниче всезлаты́й.
/ Ра́дуйся, Све́та о́блаче. / Ра́дуйся, пала́то Сло́ва,
и у́мная трапе́зо, / хлеб жи́зни досто́йно Христа́
носи́вшая.</p>

<p class="MsoNormal" id="n4596"><span style="color:red" id="n4597">Катавасия:</span> Воскресе́ния
день, / просвети́мся, лю́дие. / Па́сха, Госпо́дня
Па́сха, / от сме́рти бо к жи́зни, / и от земли́ к небеси́,
/ Христо́с Бог нас преведе́, / побе́дную пою́щия.</p>

<h3 id="n4598">Песнь 3.</h3>

<p class="MsoNormal" id="n4599"><span style="color:red" id="n4600">Ирмос:</span> Прииди́те, пи́во
пие́м но́вое, / не от ка́мене непло́дна чудоде́емое, /
но нетле́ния исто́чник / из гро́ба одожди́вша Христа́,
/ в Не́мже утвержда́емся.</p>

<p class="MsoNormal" id="n4601"><span style="color:red" id="n4602">Припев:</span> <b id="n4603">Христо́с
воскре́се из ме́ртвых.</b></p>

<p class="MsoNormal" id="n4604"><span style="color:red" id="n4605">Н</span>ы́не вся испо́лнишася
све́та, / не́бо же и земля́, и преиспо́дняя: / да пра́зднует
у́бо вся тварь / воста́ние Христо́во, / в не́мже утвержда́ется.</p>

<p class="MsoNormal" id="n4606"><span style="color:red" id="n4607">Припев:</span> <b id="n4608">Христо́с
воскре́се из ме́ртвых.</b></p>

<p class="MsoNormal" id="n4609"><span style="color:red" id="n4610">В</span>чера́ спогребо́хся
Тебе́ Христе́, / совостаю́ днесь / воскре́сшу Тебе́, /
сраспина́хся Тебе́ вчера́, / Сам мя спросла́ви Спа́се
во Ца́рствии Твое́м.</p>

<p class="MsoNormal" id="n4611"><span style="color:red" id="n4612">Припев:</span> <b id="n4613">Пресвята́я
Богоро́дице, спаси́ нас.</b></p>

<p class="MsoNormal" id="n4614"><span style="color:red" id="n4615">Н</span>а нетле́нную жизнь
прихожду́ днесь / бла́гостию ро́ждшагося из Тебе́, Чи́стая,
/ и всем конце́м свет облиста́вшаго.</p>

<p class="MsoNormal" id="n4616"><span style="color:red" id="n4617">Припев:</span> <b id="n4618">Пресвята́я
Богоро́дице, спаси́ нас.</b></p>

<p class="MsoNormal" id="n4619"><span style="color:red" id="n4620">Б</span>о́га, Его́же
родила́ еси́ пло́тию, / из ме́ртвых, я́коже рече́,
/ воста́вша ви́девши, Чи́стая, лику́й, / и Сего́ я́ко
Бо́га Пречи́стая возвелича́й.</p>

<p class="MsoNormal" id="n4621">&nbsp;</p>

<p class="MsoNormal" id="n4622"><span style="color:red" id="n4623">Преполовению. Ирмос:</span> Утверди́ся
се́рдце мое́:</p>

<p class="MsoNormal" id="n4624"><span style="color:red" id="n4625">Н</span>е и́же на лице́
суд суди́те, иуде́е, уча́ глаго́лаше Влады́ка, / егда́
прии́де во святи́лище, я́коже пи́сано есть, / преполови́вшуся
зако́нному пра́зднику.</p>

<p class="MsoNormal" id="n4626"><span style="color:red" id="n4627">Н</span>е и́же на лице́
суд суди́те, иуде́е, / Христо́с бо прии́де, / Его́же
нарица́ху проро́цы от Сио́на гряду́ща и мир взыва́юща.</p>

<p class="MsoNormal" id="n4628"><span style="color:red" id="n4629">А́</span>ще и словесе́м не
ве́руете, иуде́е, дело́м ве́руйте Влады́ки, / что
прельща́етеся, отмета́ющеся Свята́го, / Его́же написа́
в зако́не Моисе́й?</p>

<p class="MsoNormal" id="n4630"><span style="color:red" id="n4631">Богородичен:</span> Еди́н от
Тро́ицы сый быв, плоть ви́делся еси́, / не прело́жь, Го́споди,
существа́, / ниже́ опали́в Ро́ждшия нетле́нное чре́во,
/ Бог сый весь и огнь.</p>

<p class="MsoNormal" id="n4632">&nbsp;</p>

<p class="MsoNormal" id="n4633"><span style="color:red" id="n4634">Самаряныни. Ирмос:</span> Утверди́ся
се́рдце мое́ в Го́споде, / даю́щем моли́тву моля́щемуся,
/ я́ко лук си́льных изнемо́же, / и немощству́ющии препоя́сашася
си́лою.</p>

<p class="MsoNormal" id="n4635"><span style="color:red" id="n4636">В</span>о́лею на Дре́во
возне́слся еси́, Сло́ве, / и зря́щее распада́хуся ка́мение,
/ и тварь преклоня́шеся вся, / и ме́ртвии из гробо́в, я́коже
от сна воста́ху.</p>

<p class="MsoNormal" id="n4637"><span style="color:red" id="n4638">С</span> душе́ю Тя прише́дша
ко а́ду, Сло́ве, / ви́девше вся ду́ши пра́ведных, / от
ве́чных уз отреша́хуся, / песносло́вяще я́же па́че ума́
си́лу Твою́.</p>

<p class="MsoNormal" id="n4639"><span style="color:red" id="n4640">Ч</span>то чудите́ся; что во
гро́бе вы и́щете с м<span lang="EN-US" id="n4641">v</span>́ром, жены́,
Влады́ку? / Воста́, и мир совоздви́же, / А́нгел блиста́яйся
мироно́сицам веща́ше.</p>

<p class="MsoNormal" id="n4642"><span style="color:red" id="n4643">Ж</span>изнь сый, Го́споди, и исто́чник
безсме́ртия, / сел еси́ при исто́чнице, Ще́дре, / и Твои́х
прему́дрых вод испо́лнил еси́ самаряны́ню прося́щую и
пою́щую Тя.</p>

<p class="MsoNormal" id="n4644"><span style="color:red" id="n4645">Слава, Троичен:</span> Еди́н
над все́ми в Тро́ице Бог пое́тся, / Оте́ц и Сын и Боже́ственный
Дух, / Его́же стра́хом сла́вят небе́снии чи́нове, я́сно
вопию́ще: / Свят, Свят, Свят еси́ Го́споди.</p>

<p class="MsoNormal" id="n4646"><span style="color:red" id="n4647">И ныне, Богородичен:</span> Несказа́нно
заче́нши во утро́бе Твое́й всех Бо́га, Де́во Ма́ти,
/ па́че мы́сли и сло́ва родила́ еси́, / пребы́вши
Де́ва я́ко пре́жде рождества́, Богоневе́сто.</p>

<p class="MsoNormal" id="n4648"><span style="color:red" id="n4649">Катавасия:</span> Прииди́те, пи́во
пие́м но́вое, / не от ка́мене непло́дна чудоде́емое, /
но нетле́ния исто́чник / из гро́ба одожди́вша Христа́,
/ в Не́мже утвержда́емся.</p>

<h3 id="n4650">Кондак Преполовению, глас 4.<br id="n4651">
Подобен: <span style="color:windowtext" id="n4652">Вознесы́йся:</span></h3>

<p class="MsoNormal" id="n4653"><span style="color:red" id="n4654">П</span>ра́зднику зако́нному
преполовля́ющуся, / всех Тво́рче и Влады́ко, / к предстоя́щим
глаго́лал еси́, Христе́ Бо́же: / прииди́те и почерпи́те
во́ду безсме́ртия. / Те́мже Тебе́ припа́даем и ве́рно
вопие́м: / щедро́ты Твоя́ да́руй нам, / Ты бо еси́
Исто́чник жи́зни на́шея.</p>

<p class="MsoNormal" id="n4655"><span style="color:red" id="n4656">Икос:</span> Олядене́вшую мою́
ду́шу прегреше́ний беззако́ньми, / тече́ньми Твои́х
крове́й напо́й, / и покажи́ плодоно́сну доброде́тельми:
/ Ты бо рекл еси́ всем, е́же приходи́ти к Тебе́, Сло́ве
Бо́жий Всесвяты́й, / и во́ду нетле́ния почерпа́ти,
живу́ю же и очища́ющую грехи́, / пою́щих сла́вное и
Боже́ственное Твое́ воста́ние, / подая́, Благи́й, с
высоты́ сше́дшую вои́стинну ученико́м Твои́м Ду́ха
кре́пость, / Тебе́ Бо́га ве́дущим: / Ты бо еси́ исто́чник
жи́зни на́шея.</p>

<h4 id="n4657">Седален самаряныни, глас 4.<br id="n4658">
Подобен: <span style="color:windowtext" id="n4659">Вознесы́йся:</span></h4>

<p class="MsoNormal" id="n4660"><span style="color:red" id="n4661">Д</span>а ра́дуется не́бо,
да ликовству́ют земна́я, / я́ко Христо́с от Де́вы яви́вся,
я́ко Челове́к, / изба́ви из истле́ния все челове́чество
Свое́ю сме́ртию, / чудесы́ же возсия́вый жене́
самаряны́не воды́ прося́щей, / подае́т исто́чник
исцеле́ний, я́ко еди́н безсме́ртен.</p>

<h4 id="n4662">Слава, и ныне, глас 4. Подобен:</h4>

<p class="MsoNormal" id="n4663"><span style="color:red" id="n4664">П</span>рему́дрости пода́телю
и Влады́ко, / пра́зднику зако́нному предста́л еси́, /
во святи́лищи сед учи́л еси́, глаго́ляй си́це всем: /
гряди́те, жа́ждущии, пи́йте во́ду, ю́же Аз ны́не
подаю́, / е́юже жи́зни от Бо́га и пи́щи наслади́теся
вси челове́цы.</p>

<h3 id="n4665">Песнь 4.</h3>

<p class="MsoNormal" id="n4666"><span style="color:red" id="n4667">Ирмос:</span> На Боже́ственней
стра́жи / богоглаго́ливый Авваку́м / да ста́нет с
на́ми и пока́жет / светоно́сна А́нгела / я́сно глаго́люща:
/ днесь спасе́ние ми́ру, / я́ко воскре́се Христо́с, /
я́ко всеси́лен.</p>

<p class="MsoNormal" id="n4668"><span style="color:red" id="n4669">Припев:</span> <b id="n4670">Христо́с
воскре́се из ме́ртвых.</b></p>

<p class="MsoNormal" id="n4671"><span style="color:red" id="n4672">М</span>у́жеский у́бо пол,
/ я́ко разве́рзый де́вственную утро́бу, / яви́ся
Христо́с, / я́ко челове́к же, / А́гнец нарече́ся, /
непоро́чен же, / я́ко невку́сен скве́рны, / на́ша Па́сха,
/ и я́ко Бог и́стинен / соверше́н рече́ся.</p>

<p class="MsoNormal" id="n4673"><span style="color:red" id="n4674">Припев:</span> <b id="n4675">Христо́с
воскре́се из ме́ртвых.</b></p>

<p class="MsoNormal" id="n4676"><span style="color:red" id="n4677">Я́</span>ко единоле́тный а́гнец,
/ благослове́нный нам вене́ц Христо́с, / во́лею за всех
закла́н бысть, / Па́сха чисти́тельная, / и па́ки из гро́ба
кра́сное / пра́вды нам возсия́ Со́лнце.</p>

<p class="MsoNormal" id="n4678"><span style="color:red" id="n4679">Припев:</span> <b id="n4680">Христо́с
воскре́се из ме́ртвых.</b></p>

<p class="MsoNormal" id="n4681"><span style="color:red" id="n4682">Б</span>огооте́ц у́бо Дави́д
/ пред се́нным ковче́гом скака́ше игра́я, / лю́дие же
Бо́жии святи́и, / образо́в сбытие́ зря́ще, / весели́мся
Боже́ственне, / я́ко воскре́се Христо́с, / я́ко Всеси́лен.</p>

<p class="MsoNormal" id="n4683"><span style="color:red" id="n4684">Припев:</span> <b id="n4685">Пресвята́я
Богоро́дице, спаси́ нас.</b></p>

<p class="MsoNormal" id="n4686"><span style="color:red" id="n4687">С</span>озда́вый Ада́ма,
Твоего́ пра́отца, Чи́стая, / зи́ждется от Тебе́, / и
сме́ртное жили́ще разори́ Свое́ю сме́ртию днесь, / и
озари́ вся / боже́ственными блиста́ньми воскресе́ния.</p>

<p class="MsoNormal" id="n4688"><span style="color:red" id="n4689">Припев:</span> <b id="n4690">Пресвята́я
Богоро́дице, спаси́ нас.</b></p>

<p class="MsoNormal" id="n4691"><span style="color:red" id="n4692">Е</span>го́же родила́ еси́
Христа́, / прекра́сно из ме́ртвых возсия́вша, Чи́стая,
зря́щи, / до́брая и непоро́чная в жена́х и кра́сная, /
днесь во спасе́ние всех, / со апо́столы ра́дующися, Того́
прославля́й.</p>

<p class="MsoNormal" id="n4693">&nbsp;</p>

<p class="MsoNormal" id="n4694"><span style="color:red" id="n4695">Преполовению. Ирмос:</span> Проро́к
Авваку́м:</p>

<p class="MsoNormal" id="n4696"><span style="color:red" id="n4697">А́</span>ще месси́и подоба́ет
приити́, / Месси́а же Христо́с есть, беззако́ннии, что не
ве́руете Ему́? / Се прии́де и свиде́тельствует, я́же
Той твори́т: / во́ду вино́ сотвори́, разсла́бленнаго
сло́вом стягну́.</p>

<p class="MsoNormal" id="n4698"><span style="color:red" id="n4699">Н</span>е разуме́юще писа́ний,
прельща́етеся вси вы, евре́и беззако́ннии, / вои́стинну бо
прии́де Христо́с, и всех просвети́, / и в вас показа́ мно́гая
зна́мения и чудеса́, / и всу́е отрица́етеся и́стиннаго
живота́.</p>

<p class="MsoNormal" id="n4700"><span style="color:red" id="n4701">Е</span>ди́но де́ло показа́х
вам и вси уже́ дивите́ся, взыва́ше иуде́ем Христо́с, вы
обре́зуете и в суббо́ту челове́ка, рече́, / Мене́ же
что оклевета́ете про́чее, / воздви́гшаго сло́вом разсла́бленнаго?</p>

<p class="MsoNormal" id="n4702"><span style="color:red" id="n4703">Д</span>ела́ сотвори́х мно́гая,
и ко́его ра́ди де́ла ка́мением биете́ Мя? / Иуде́ем
Христо́с, облича́я, взыва́ше: / еда́ зане́ челове́ка
здра́ва всего́ сло́вом сотвори́х? / Не суди́те на лице́
челове́цы.</p>

<p class="MsoNormal" id="n4704">&nbsp;</p>

<p class="MsoNormal" id="n4705"><span style="color:red" id="n4706">Самаряныни. Ирмос:</span> Услы́шах,
Бо́же, слух Твой, и убоя́хся, / разуме́х дела́ Твоя́ и
ужасо́хся, Го́споди, / я́ко Твоего́ хвале́ния испо́лнь
земля́.</p>

<p class="MsoNormal" id="n4707"><span style="color:red" id="n4708">Н</span>ебеса́ да веселя́тся,
да пра́зднует тварь вся, / воста́ Госпо́дь и яви́ся всем
прему́дрым апо́столом Свои́м.</p>

<p class="MsoNormal" id="n4709"><span style="color:red" id="n4710">П</span>оже́рта бысть, сме́рте,
твоя́ си́ла, Христу́ уме́ршу, / ме́ртвии я́ко от
черто́гов, воста́нием Сего́ от гробо́в изыдо́ша.</p>

<p class="MsoNormal" id="n4711"><span style="color:red" id="n4712">Ч</span>то рыда́ете, о жены́;
что с м<span lang="EN-US" id="n4713">v</span>́ры и́щете Безсме́ртнаго? /
Воста́, я́коже рече́, мироно́сицам глаго́ла А́нгел.</p>

<p class="MsoNormal" id="n4714"><span style="color:red" id="n4715">С</span>амаряны́ни, Го́споди,
проси́вшей пода́л еси́ во́ду, ве́дение держа́вы Твоея́,
/ те́мже во ве́ки не вжа́ждет воспева́ющи Тя.</p>

<p class="MsoNormal" id="n4716"><span style="color:red" id="n4717">Слава, Троичен:</span> О Тро́ице
пресу́щная, / О́тче, и Сло́ве, и Боже́ственный Ду́ше,
/ единоси́льне, собезнача́льне! / Спаси́ нас всех, ве́рою
воспева́ющих Тя.</p>

<p class="MsoNormal" id="n4718"><span style="color:red" id="n4719">И ныне, Богородичен:</span> Неопали́мую
купину́ Тя законоположи́тель зря́ше дре́вле, / Дании́л
же го́ру святу́ю смотря́ше, / еди́на Де́во Ма́ти
Влады́чице.</p>

<p class="MsoNormal" id="n4720"><span style="color:red" id="n4721">Катавасия:</span> На Боже́ственней
стра́жи / богоглаго́ливый Авваку́м / да ста́нет с
на́ми и пока́жет / светоно́сна А́нгела / я́сно глаго́люща:
/ днесь спасе́ние ми́ру, / я́ко воскре́се Христо́с, /
я́ко всеси́лен.</p>

<h3 id="n4722">Песнь 5.</h3>

<p class="MsoNormal" id="n4723"><span style="color:red" id="n4724">Ирмос:</span> У́тренюем у́треннюю
глубоку́, / и вме́сто ми́ра песнь принесе́м Влады́це,
/ и Христа́ у́зрим / пра́вды Со́лнце, / всем жизнь возсия́юща.</p>

<p class="MsoNormal" id="n4725"><span style="color:red" id="n4726">Припев:</span> <b id="n4727">Христо́с
воскре́се из ме́ртвых.</b></p>

<p class="MsoNormal" id="n4728"><span style="color:red" id="n4729">Б</span>езме́рное Твое́
благоутро́бие, / а́довыми у́зами содержи́мии зря́ще, /
к све́ту идя́ху, Христе́, / весе́лыми нога́ми, / Па́сху
хва́ляще ве́чную.</p>

<p class="MsoNormal" id="n4730"><span style="color:red" id="n4731">Припев:</span> <b id="n4732">Христо́с
воскре́се из ме́ртвых.</b></p>

<p class="MsoNormal" id="n4733"><span style="color:red" id="n4734">П</span>ристу́пим свещено́снии,
/ исходя́щу Христу́ из гро́ба, я́ко жениху́, / и спра́зднуем
любопра́зднственными чи́нми / Па́сху Бо́жию спаси́тельную.</p>

<p class="MsoNormal" id="n4735"><span style="color:red" id="n4736">Припев:</span> <b id="n4737">Пресвята́я
Богоро́дице, спаси́ нас.</b></p>

<p class="MsoNormal" id="n4738"><span style="color:red" id="n4739">П</span>росвеща́ется боже́ственными
луча́ми и живоно́сными / воскресе́ния Сы́на Твоего́, /
Богома́ти Пречи́стая, / и ра́дости исполня́ется благочести́вых
собра́ние.</p>

<p class="MsoNormal" id="n4740"><span style="color:red" id="n4741">Припев:</span> <b id="n4742">Пресвята́я
Богоро́дице, спаси́ нас.</b></p>

<p class="MsoNormal" id="n4743"><span style="color:red" id="n4744">Н</span>е разве́рзл еси́
врата́ де́вства в воплоще́нии, / гро́ба не разруши́л
еси́ печа́тей, Царю́ созда́ния, / отону́дуже
воскре́сшаго Тя зря́щи, Ма́ти, ра́довашеся.</p>

<p class="MsoNormal" id="n4745">&nbsp;</p>

<p class="MsoNormal" id="n4746"><span style="color:red" id="n4747">Преполовению. Ирмос:</span> Го́споди
Бо́же наш:</p>

<p class="MsoNormal" id="n4748"><span style="color:red" id="n4749">Ч</span>удесы́ украси́л
еси́ апо́столы Твоя́, / дивесы́ возвели́чил еси́
ученики́, / во всем ми́ре просла́вил, Спа́се наш, и дав им
Ца́рствие Твое́.</p>

<p class="MsoNormal" id="n4750"><span style="color:red" id="n4751">В</span>ся просвети́ша земли́
концы́ ученицы́, чудесы́ и уче́ньми, / и разли́чными о́бразы
сло́во пропове́давше, Христе́ Спа́се, Ца́рствия Твоего́.</p>

<p class="MsoNormal" id="n4752"><span style="color:red" id="n4753">Х</span>валу́ возсыла́ем
Ца́рствию Твоему́, пе́ние же Тебе́ прино́сим, / нас ра́ди
на земли́ яви́вшемуся, и мир просвети́вшему, и Ада́ма
воззва́вшему.</p>

<p class="MsoNormal" id="n4754"><span style="color:red" id="n4755">Богородичен:</span> Бысть чре́во
Твое́ свята́я трапе́за, иму́щая небе́сный хлеб, / от
него́же всяк яды́й не умира́ет, / я́коже рече́ всех,
Богороди́тельнице, Пита́тель.</p>

<p class="MsoNormal" id="n4756">&nbsp;</p>

<p class="MsoNormal" id="n4757"><span style="color:red" id="n4758">Самаряныни. Ирмос:</span> Возсия́й
ми, Го́споди, свет повеле́ний Твои́х, / я́ко к Тебе́
дух мой у́тренюет, и пое́т Тя, / Ты бо еси́ Бог наш, / и к Тебе́
прибега́ю, Царю́ ми́ра.</p>

<p class="MsoNormal" id="n4759"><span style="color:red" id="n4760">Г</span>роб Твой святы́й дости́гши
ура́ньше мироно́сицы, / блиста́ющася ви́деша ю́ношу и
ужасо́шася, / Твоему́ научи́вшеся воста́нию, Христе́.</p>

<p class="MsoNormal" id="n4761"><span style="color:red" id="n4762">С</span>мерть умертви́ся, ад
плени́ся, / су́щии во у́зах свободи́шася Христо́вым
Воскресе́нием, / возра́дуимся и рука́ми воспле́щим, пра́зднующе
све́тло.</p>

<p class="MsoNormal" id="n4763"><span style="color:red" id="n4764">А</span>по́столи взыгра́йте
и а́нгели лику́йте, / земноро́днии вси возра́дуйтеся: /
Госпо́дь воскре́се, / тля испрове́ржеся, и печа́ль преста́,
и ликовству́ет Ада́м.</p>

<p class="MsoNormal" id="n4765"><span style="color:red" id="n4766">И</span>сто́чник сый, Го́споди,
жи́зни, / во́ду оставле́ния и разуме́ния дарова́л еси́,
/ жене́, проси́вшей дре́вле, самаряны́не. / Те́мже
воспева́ем неизрече́нныя щедро́ты Твоя́.</p>

<p class="MsoNormal" id="n4767"><span style="color:red" id="n4768">Слава, Троичен:</span> Еди́ницу
триипоста́сную, Тро́ицу единосу́щную, / Отца́, Сло́ва,
и Ду́ха Свята́го, / неразде́льна Естество́м Бо́га еди́наго
почита́ем, / Творца́ и Го́спода и Влады́ку всех.</p>

<p class="MsoNormal" id="n4769"><span style="color:red" id="n4770">И ныне, Богородичен:</span> Тя,
дверь непроходи́мую, и село́ невозде́ланное, / и ковче́г,
ма́нну нося́щий, и ру́чку, и све́щник, / и кади́льницу
невеще́ственнаго у́гля имену́ем, Чи́стая.</p>

<p class="MsoNormal" id="n4771"><span style="color:red" id="n4772">Катавасия:</span> У́тренюем у́треннюю
глубоку́, / и вме́сто ми́ра песнь принесе́м Влады́це,
/ и Христа́ у́зрим / пра́вды Со́лнце, / всем жизнь возсия́юща.</p>

<h3 id="n4773">Песнь 6.</h3>

<p class="MsoNormal" id="n4774"><span style="color:red" id="n4775">Ирмос:</span> Снизше́л еси́
в преиспо́дняя земли́, / и сокруши́л еси́ вереи́ ве́чныя,
/ содержа́щия свя́занныя, Христе́, / и тридне́вен, я́ко
от ки́та Ио́на, / воскре́сл еси́ от гро́ба.</p>

<p class="MsoNormal" id="n4776"><span style="color:red" id="n4777">Припев:</span> <b id="n4778">Христо́с
воскре́се из ме́ртвых.</b></p>

<p class="MsoNormal" id="n4779"><span style="color:red" id="n4780">С</span>охрани́в це́ла зна́мения
Христе́, / воскре́сл еси́ от гро́ба, / ключи́ Де́вы
не вреди́вый в рождестве́ Твое́м, / и отве́рзл еси́
нам ра́йския две́ри.</p>

<p class="MsoNormal" id="n4781"><span style="color:red" id="n4782">Припев:</span> <b id="n4783">Христо́с
воскре́се из ме́ртвых.</b></p>

<p class="MsoNormal" id="n4784"><span style="color:red" id="n4785">С</span>па́се мой, / живо́е
же и неже́ртвенное заколе́ние, / я́ко Бог Сам Себе́ / во́лею
приве́л Отцу́, / совоскреси́л еси́ всеро́днаго Ада́ма,
/ воскре́с от гро́ба.</p>

<p class="MsoNormal" id="n4786"><span style="color:red" id="n4787">Припев:</span> <b id="n4788">Пресвята́я
Богоро́дице, спаси́ нас.</b></p>

<p class="MsoNormal" id="n4789"><span style="color:red" id="n4790">В</span>озведе́ся дре́вле
держи́мое сме́ртию и тле́нием, / воплоти́вшимся от Твоего́
пречи́стаго чре́ва, / к нетле́нней и присносу́щней жи́зни,
/ Богоро́дице Де́во.</p>

<p class="MsoNormal" id="n4791"><span style="color:red" id="n4792">Припев:</span> <b id="n4793">Пресвята́я
Богоро́дице, спаси́ нас.</b></p>

<p class="MsoNormal" id="n4794"><span style="color:red" id="n4795">С</span>ни́де в преиспо́дняя
земли́, / в ложесна́ Твоя́, Чи́стая, сше́дый, / и
всели́выйся и воплоти́выйся па́че ума́, / и воздви́же
с Собо́ю Ада́ма, / воскре́с от гро́ба.</p>

<p class="MsoNormal" id="n4796">&nbsp;</p>

<p class="MsoNormal" id="n4797"><span style="color:red" id="n4798">Преполовению. Ирмос:</span> Я́ко
во́ды морски́я:</p>

<p class="MsoNormal" id="n4799"><span style="color:red" id="n4800">В</span>ся содержа́й концы́,
возше́л еси́, Иису́се, / и учи́л еси́ во святи́лищи
наро́ды сло́ву и́стины, / пра́зднику преполовля́ющуся,
я́коже Иоа́нн вопие́т.</p>

<p class="MsoNormal" id="n4801"><span style="color:red" id="n4802">Д</span>е́ло О́тчее
соверши́л еси́, / де́лы уве́рил еси́ словеса́
Твоя́, / исцеле́ния соверша́я, Спа́се, и зна́мения, /
разсла́бленнаго исправля́я, прокаже́нныя очища́я, и ме́ртвыя
воскреша́я.</p>

<p class="MsoNormal" id="n4803"><span style="color:red" id="n4804">Б</span>езнача́льный Сын нача́ло
бысть прие́м, / е́же по нам вочелове́чися, / и посреде́ пра́здника
уча́ше, глаго́ля: / притецы́те ко исто́чнику приснотеку́щему,
жизнь почерпи́те.</p>

<p class="MsoNormal" id="n4805"><span style="color:red" id="n4806">Богородичен:</span> Де́ву по
рождестве́ пое́м Тя, / Де́ву и Ма́терь сла́вим Тебе́
еди́ну, / Чи́стая Богоневе́сто Отрокови́це, / из Тебе́
бо вои́стинну Бог воплоти́ся, обнови́в нас.</p>

<p class="MsoNormal" id="n4807">&nbsp;</p>

<p class="MsoNormal" id="n4808"><span style="color:red" id="n4809">Самаряныни. Ирмос:</span> Да не
погрузи́т мене́ бу́ря водна́я, / ниже́ пожре́т
мене́ глубина́, / отве́ржен бо есмь во глубины́ се́рдца
морска́го зол мои́х. / Тем зову́ я́ко Ио́на: / да взы́дет
от тли зол живо́т мой к Тебе́, Бо́же.</p>

<p class="MsoNormal" id="n4810"><span style="color:red" id="n4811">Н</span>а Кресте́ Тя беззако́ннии
пригвозди́ша, / и копие́м прободо́ша, Христе́, / и Ио́сиф
благообра́зный Тя погребе́ в но́вом гро́бе, / из него́же
со сла́вою воскре́с, / совоскреси́л еси́, Спа́се, всю
тварь пою́щую держа́ву Твою́.</p>

<p class="MsoNormal" id="n4812"><span style="color:red" id="n4813">В</span>ереи́ и врата́,
Влады́ко, си́льно сокруши́л еси́ а́довы, / и воскре́сл
еси́, я́ко Бог, и срет, ра́дуйтеся, рекл еси́ жена́м,
/ и сих рещи́ посла́л еси́ ученико́м: / воста́ Живо́т,
и ви́ден бысть, просвеща́яй концы́.</p>

<p class="MsoNormal" id="n4814"><span style="color:red" id="n4815">Ч</span>то пла́чете? Что но́сите,
я́ко сме́ртному, жены́, м<span lang="EN-US" id="n4816">v</span>́ра? /
Воста́ Христо́с, / вопия́ше дре́вле блиста́яйся вельми́,
явле́йся ю́ноша, / тщи плащани́цы оста́вив: / ше́дше
возвести́те друго́м Его́ воста́ние.</p>

<p class="MsoNormal" id="n4817"><span style="color:red" id="n4818">С</span>труя́ сый, Го́споди,
жи́зни незави́стная, / и бе́здна ми́лости, Бла́же, /
путеше́ствовав седи́ши близ кла́дязя кля́твеннаго, / и
самаряны́ни вопия́л еси́: / даждь Ми во́ду пи́ти, я́ко
да прии́меши оставле́ния во́ды.</p>

<p class="MsoNormal" id="n4819"><span style="color:red" id="n4820">Слава, Троичен:</span> Пою́
Отца́ безнача́льна, и Сы́на сопресто́льна, и Ду́ха
единосу́щна ве́рно, / еди́но Существо́, и Естество́, и
сла́ву, / и еди́но Ца́рство Бо́га всех и Творца́, / Содержи́теля
всего́, со безпло́тными си́лами.</p>

<p class="MsoNormal" id="n4821"><span style="color:red" id="n4822">И ныне, Богородичен:</span> Де́ву,
еди́ну ро́ждшую, и утро́бу нетле́нну соблю́дшу пое́м
Тя, Чи́стая, / престо́л Госпо́день, и дверь, и го́ру, и мы́сленный
све́щник, / черто́г всесве́тлый Бо́жий, и сень сла́вы
я́ве, / ковче́г же и ру́чку, и трапе́зу.</p>

<p class="MsoNormal" id="n4823"><span style="color:red" id="n4824">Катавасия:</span> Снизше́л
еси́ в преиспо́дняя земли́, / и сокруши́л еси́
вереи́ ве́чныя, / содержа́щия свя́занныя, Христе́, / и
тридне́вен, я́ко от ки́та Ио́на, / воскре́сл еси́
от гро́ба.</p>

<h3 id="n4825">Кондак, глас 8.<br id="n4826">
Подобен: <span style="color:windowtext" id="n4827">Я́ко нача́тки:</span></h3>

<p class="MsoNormal" id="n4828"><span style="color:red" id="n4829">В</span>е́рою прише́дшая
на кла́дязь самаряны́ня, / ви́де Тя, прему́дрости во́ду,
/ е́юже напои́вшися оби́льно, / Ца́рствие вы́шнее
насле́дова ве́чно, я́ко присносла́вная.</p>

<p class="MsoNormal" id="n4830"><span style="color:red" id="n4831">Икос:</span> Чи́стая та́инства
услы́шим, Иоа́нну нас уча́щу, в Самари́и бы́вшая, / ка́ко
жене́ бесе́доваше Госпо́дь, во́ду проси́в, / И́же
во́ду в со́нмища их собра́вый, / И́же Отцу́ и Ду́ху
сопресто́льный, / прии́де бо ища́й о́браз Свой, / ве́чно,
я́ко присносла́вный.</p>

<p class="MsoNormal" id="n4832"><span style="color:red" id="n4833">Синаксарь Минеи. Таже Триоди.</span></p>

<h3 id="n4834">Песнь 7.</h3>

<p class="MsoNormal" id="n4835"><span style="color:red" id="n4836">Ирмос:</span> О́троки от пе́щи
изба́вивый, / быв Челове́к, / стра́ждет я́ко сме́ртен,
/ и стра́стию сме́ртное, / в нетле́ния облачи́т благоле́пие,
/ Еди́н благослове́н / отце́в Бог, и препросла́влен.</p>

<p class="MsoNormal" id="n4837"><span style="color:red" id="n4838">Припев:</span> <b id="n4839">Христо́с
воскре́се из ме́ртвых.</b></p>

<p class="MsoNormal" id="n4840"><span style="color:red" id="n4841">Ж</span>ены́ с ми́ры
богому́дрыя в след Тебе́ теча́ху, / Его́же, я́ко
ме́ртва, со слеза́ми иска́ху, / поклони́шася ра́дующияся
Живо́му Бо́гу, / и Па́сху та́йную / Твои́м, Христе́,
ученико́м благовести́ша.</p>

<p class="MsoNormal" id="n4842"><span style="color:red" id="n4843">Припев:</span> <b id="n4844">Христо́с
воскре́се из ме́ртвых.</b></p>

<p class="MsoNormal" id="n4845"><span style="color:red" id="n4846">С</span>ме́рти пра́зднуем
умерщвле́ние, / а́дово разруше́ние, / ино́го жития́ ве́чнаго
нача́ло, / и игра́юще пое́м Вино́внаго, / Еди́наго
благослове́ннаго / отце́в Бо́га, и препросла́вленнаго.</p>

<p class="MsoNormal" id="n4847"><span style="color:red" id="n4848">Припев:</span> <b id="n4849">Христо́с
воскре́се из ме́ртвых.</b></p>

<p class="MsoNormal" id="n4850"><span style="color:red" id="n4851">Я́</span>ко вои́стинну
свяще́нная, / и всепра́зднственная сия́ спаси́тельная нощь,
/ и светоза́рная, / светоно́снаго дне, / воста́ния су́щи
провозве́стница, / в не́йже безле́тный Свет из гро́ба пло́тски
всем возсия́.</p>

<p class="MsoNormal" id="n4852"><span style="color:red" id="n4853">Припев:</span> <b id="n4854">Пресвята́я
Богоро́дице, спаси́ нас.</b></p>

<p class="MsoNormal" id="n4855"><span style="color:red" id="n4856">У</span>мертви́в Сын Твой
смерть, Всенепоро́чная, днесь, / всем сме́ртным пребыва́ющий
живо́т / во ве́ки веко́в дарова́, / еди́н благослове́нный
/ отце́в Бог и препросла́вленный.</p>

<p class="MsoNormal" id="n4857"><span style="color:red" id="n4858">Припев:</span> <b id="n4859">Пресвята́я
Богоро́дице, спаси́ нас.</b></p>

<p class="MsoNormal" id="n4860"><span style="color:red" id="n4861">В</span>сем ца́рствуяй созда́нием,
быв челове́к, / всели́ся в Твою́, Богоблагода́тная, утро́бу,
/ и распя́тие претерпе́в и смерть, / воскре́се боголе́пно,
/ совозста́вив нас я́ко всеси́лен.</p>

<p class="MsoNormal" id="n4862">&nbsp;</p>

<p class="MsoNormal" id="n4863"><span style="color:red" id="n4864">Преполовению. Ирмос:</span> Халде́йская
пещь:</p>

<p class="MsoNormal" id="n4865"><span style="color:red" id="n4866">П</span>ло́тски потруди́лся
еси́, упокое́ние всех, / во́лею вжада́лся еси́, исто́чниче
чуде́с, / воды́ проси́л еси́, во́ду жи́зни, Иису́се,
возвеща́яй.</p>

<p class="MsoNormal" id="n4867"><span style="color:red" id="n4868">С</span>амаряны́ни, Го́споди,
жене́ бесе́довал еси́, / облича́я безу́мие беззако́нных
евре́ев, / она́ у́бо ве́рова Сы́на бы́ти Бо́жия,
си́и же отверго́шася.</p>

<p class="MsoNormal" id="n4869"><span style="color:red" id="n4870">Х</span>леб яду́ще Пло́ти
Госпо́дни, / и Кровь прие́млюще ребра́ Влады́чня, / обновле́нием
Ду́ха да жи́тельствуим, живу́ще благода́тию.</p>

<p class="MsoNormal" id="n4871"><span style="color:red" id="n4872">Богородичен:</span> Во чре́ве
Твое́м вмести́ла еси́ невмести́мое Сло́во, / от Твои́х
сосе́ц дои́ла еси́ ми́ру Пита́теля, / на объя́тии
носи́ла еси́ Содержи́теля на́шего, Богороди́тельнице
Чи́стая.</p>

<p class="MsoNormal" id="n4873">&nbsp;</p>

<p class="MsoNormal" id="n4874"><span style="color:red" id="n4875">Самаряныни. Ирмос:</span> Не преда́ждь
нас до конца́ и́мене Твоего́ ра́ди, / и не разори́
заве́та Твоего́, / и не отста́ви ми́лости Твоея́ от
нас, / Го́споди Бо́же оте́ц на́ших, / препе́тый во ве́ки.</p>

<p class="MsoNormal" id="n4876"><span style="color:red" id="n4877">С</span>о беззако́нными, Христе́
Ще́дре, во́лею вмени́лся еси́, во вре́мя боже́ственныя
стра́сти, / и сия́ ви́дящи, колеба́шеся земля́, / и ка́мение
вседе́тельным манове́нием распада́шеся непостижи́ме, / и
воста́ша ме́ртвии и́же от ве́ка.</p>

<p class="MsoNormal" id="n4878"><span style="color:red" id="n4879">С</span> душе́ю сшед во страны́
преиспо́дния а́да, / возве́л еси́ му́жеством свя́занныя
вся, я́же от ве́ка / смерть прия́т, го́рький мучи́тель,
/ вопию́щия Тебе́: Иису́се Бо́же, / сла́ва Твоему́
стра́шному смотре́нию.</p>

<p class="MsoNormal" id="n4880"><span style="color:red" id="n4881">С</span> ме́ртвыми что вы и́щете
Живу́щаго во ве́ки? / Воста́, я́коже рече́, / се, я́коже
ви́дите, пра́здны плащани́цы, истоще́н гроб, / явле́йся
глаго́лаше мироно́сицам ю́ноша, / ско́ро ше́дше рцы́те
апо́столом.</p>

<p class="MsoNormal" id="n4882"><span style="color:red" id="n4883">В</span>ода́ еси́ жи́зни,
вопия́ше Христу́ самаряны́ня, / напо́й мя у́бо, Сло́ве,
/ жа́ждущую всегда́ Твоея́ Боже́ственныя благода́ти, /
я́ко да не ктому́, Иису́се Го́споди, неве́дения
содержу́ся зно́ем, / но пропове́дую Твоя́ вели́чия.</p>

<p class="MsoNormal" id="n4884"><span style="color:red" id="n4885">Слава, Троичен:</span> Отца́, и
Сы́на, и Боже́ственнаго воспева́ем Ду́ха, / неразде́льную
Тро́ицу Естество́м су́щую, / разделе́нну Ли́цы, еди́но
существо́, / сра́сленное, безнача́льное, Творца́ всех, Бо́га,
/ Его́же вси небе́снии пою́т чи́нове.</p>

<p class="MsoNormal" id="n4886"><span style="color:red" id="n4887">И ныне, Богородичен:</span> По
рождестве́ стра́шнем, Де́ва чиста́ сохрани́лася еси́,
свята́я Богоро́дице, / те́мже Тя вси а́нгельстии ли́цы
и челове́честии ро́ди вси, / немо́лчными воспева́ют гла́сы,
вмести́лище чи́стое Невмести́маго.</p>

<p class="MsoNormal" id="n4888"><span style="color:red" id="n4889">Катавасия:</span> О́троки от пе́щи
изба́вивый, / быв Челове́к, / стра́ждет я́ко сме́ртен,
/ и стра́стию сме́ртное, / в нетле́ния облачи́т благоле́пие,
/ Еди́н благослове́н / отце́в Бог, и препросла́влен.</p>

<h3 id="n4890">Песнь 8.</h3>

<p class="MsoNormal" id="n4891"><span style="color:red" id="n4892">Ирмос:</span> Сей нарече́нный и
святы́й день, / Еди́н суббо́т Царь и Госпо́дь, / пра́здников
пра́здник / и торжество́ есть торже́ств, / во́ньже
благослови́м Христа́ во ве́ки.</p>

<p class="MsoNormal" id="n4893"><span style="color:red" id="n4894">Припев:</span> <b id="n4895">Христо́с
воскре́се из ме́ртвых.</b></p>

<p class="MsoNormal" id="n4896"><span style="color:red" id="n4897">П</span>рииди́те, но́ваго
виногра́да рожде́ния, / Боже́ственнаго весе́лия, / в наро́читом
дни Воскресе́ния, / Ца́рствия Христо́ва приобщи́мся, / пою́ще
Его́, / я́ко Бо́га, во ве́ки.</p>

<p class="MsoNormal" id="n4898"><span style="color:red" id="n4899">Припев:</span> <b id="n4900">Христо́с
воскре́се из ме́ртвых.</b></p>

<p class="MsoNormal" id="n4901"><span style="color:red" id="n4902">В</span>озведи́ о́крест о́чи
твои́, Сио́не, и виждь: / се бо приидо́ша к тебе́, / я́ко
богосве́тлая свети́ла, / от за́пада, и се́вера, и мо́ря,
/ и восто́ка ча́да твоя́, / в тебе́ благословя́щая
Христа́ во ве́ки.</p>

<p class="MsoNormal" id="n4903"><span style="color:red" id="n4904">Припев:</span> <b id="n4905">Пресвята́я
Тро́ице, Бо́же наш, сла́ва Тебе́.</b></p>

<p class="MsoNormal" id="n4906"><span style="color:red" id="n4907">Троичен:</span> О́тче Вседержи́телю,
и Сло́ве, и Ду́ше, / треми́ соединя́емое во Ипоста́сех
Естество́, / Пресу́щественне и Пребоже́ственне, / в Тя крести́хомся,
/ и Тя благослови́м во вся ве́ки.</p>

<p class="MsoNormal" id="n4908"><span style="color:red" id="n4909">Припев:</span> <b id="n4910">Пресвята́я
Богоро́дице, спаси́ нас.</b></p>

<p class="MsoNormal" id="n4911"><span style="color:red" id="n4912">П</span>рии́де Тобо́ю в
мир Госпо́дь, Де́во Богоро́дице, / и чре́во а́дово
расто́рг, / сме́ртным нам воскресе́ние дарова́, /
те́мже благослови́м Его́ во ве́ки.</p>

<p class="MsoNormal" id="n4913"><span style="color:red" id="n4914">Припев:</span> <b id="n4915">Пресвята́я
Богоро́дице, спаси́ нас.</b></p>

<p class="MsoNormal" id="n4916"><span style="color:red" id="n4917">В</span>сю низложи́в сме́рти
держа́ву Сын Твой, Де́во, / Свои́м воскресе́нием, / я́ко
Бог кре́пкий совознесе́ нас и обожи́, / те́мже
воспева́ем Его́ во ве́ки.</p>

<p class="MsoNormal" id="n4918">&nbsp;</p>

<p class="MsoNormal" id="n4919"><span style="color:red" id="n4920">Преполовению. Ирмос:</span> А́нгели
и небеса́:</p>

<p class="MsoNormal" id="n4921"><span style="color:red" id="n4922">П</span>рииди́те ви́дите,
лю́дие, на престо́ле сла́вы воспева́емаго, / от люде́й
беззако́нных ху́лимаго, / и ви́дяще по́йте в проро́цех
Месси́ю предрече́ннаго.</p>

<p class="MsoNormal" id="n4923"><span style="color:red" id="n4924">Т</span>ы еси́ вои́стинну
Христо́с, в мир сей прише́дый, / из Него́же спасе́ние и
оставле́ние оте́ческих согреше́ний, / Ты еси́ вои́стинну
живо́т, в Тя ве́ровавшим.</p>

<p class="MsoNormal" id="n4925"><span style="color:red" id="n4926">П</span>рему́дрость Бо́жия,
преполови́вшуся пра́зднику, я́коже пи́сано есть, / во святи́лищи
предста́ и уча́ше, / я́ко вои́стинну Сей бя́ше Месси́а
Христо́с, И́мже спасе́ние.</p>

<p class="MsoNormal" id="n4927"><span style="color:red" id="n4928">Богородичен:</span> Ка́ко
родила́ еси́, рцы, от Отца́ безле́тно просия́вшаго, /
и со Святы́м Ду́хом воспева́емаго? / Или́ я́ко весть
еди́н благоволи́вый из Тебе́ роди́тися, Богоро́дице.</p>

<p class="MsoNormal" id="n4929">&nbsp;</p>

<p class="MsoNormal" id="n4930"><span style="color:red" id="n4931">Самаряныни. Ирмос:</span> Вся́ческая
Влады́ко прему́дростию соста́вил еси́ / земли́ же па́ки
утверди́л еси́, я́коже ве́си, дно, / основа́нием
водрузи́вый на вода́х безме́рных, / тем вси вопие́м воспева́юще:
/ благослови́те, дела́ Госпо́дня, непреста́нно Го́спода.</p>

<p class="MsoNormal" id="n4932"><span style="color:red" id="n4933">С</span>мерть претерпе́л еси́,
еди́не Безсме́ртне во́лею, / а́да плени́л еси́,
врата́ ме́дная стерл еси́, Царю́ Небе́сный, / и отъя́л
еси́ у́зники от ве́ка та́мо су́щия, / воспева́ющия
держа́ву непреста́нно Твоея́ бла́гости.</p>

<p class="MsoNormal" id="n4934"><span style="color:red" id="n4935">В</span>озне́слся еси́,
Долготерпели́ве, во́лею на Дре́во, / и ка́мение распаде́ся,
и со́лнце угасе́, / и заве́са церко́вная раздра́ся, и
земля́ поколеба́ся, / и потрепета́ всепосмея́нный ад, / и
вся у́зники разреши́.</p>

<p class="MsoNormal" id="n4936"><span style="color:red" id="n4937">Я</span>ви́лся еси́, Го́споди,
во тьме седя́щим, / Свет сый незаходи́мый, и Живо́т всех. / Те́мже
Тя, я́ко ви́де пра́ведных сонм, взыгра́ся, Сло́ве, и
возопи́: / прише́л еси́ вся от уз разреши́ти, пою́щия
держа́ву Твою́.</p>

<p class="MsoNormal" id="n4938"><span style="color:red" id="n4939">Б</span>лиз сел еси́ исто́чника,
в час, Спа́се, шесты́й, / и самаряны́ни во́ду живу́ю
по́дал еси́, / и ра́зума воды́ за мно́гое благоутро́бие.
/ С не́юже вси вопие́м, воспева́юще: / благослови́те, дела́
Госпо́дня, непреста́нно, Го́спода.</p>

<p class="MsoNormal" id="n4940"><span style="color:red" id="n4941">Благослови́м Отца́ и
Сы́на и Свята́го Ду́ха, Го́спода.</span></p>

<p class="MsoNormal" id="n4942"><span style="color:red" id="n4943">Троичен:</span> Отца́ безнача́льна,
Сы́на собезнача́льна пое́м, и Ду́ха Свята́го, / Бо́га
еди́наго тро́е, неслия́нна, непресеко́ма, Соде́теля
всех, / единоси́льную держа́ву, самовла́стную, и вопие́м: /
благослови́те, дела́ Госпо́дня, непреста́нно, Го́спода.</p>

<p class="MsoNormal" id="n4944"><span style="color:red" id="n4945">И ны́не и при́сно и во
ве́ки веко́в, ами́нь.</span></p>

<p class="MsoNormal" id="n4946"><span style="color:red" id="n4947">Богородичен:</span> У́глем
очища́ется Иса́иа, / предпропове́дуя мы́сленнаго у́гля,
/ воплоща́ема, Де́во, из Тебе́ па́че мы́сли, / опаля́юща
челове́ков вся ве́щныя грехи́, / и обожа́юща за милосе́рдие
естество́ на́ше, Всенепоро́чная.</p>

<p class="MsoNormal" id="n4948"><span style="color:red" id="n4949">Таже: Хва́лим, благослови́м,
покланя́емся Го́сподеви, пою́ще и превознося́ще во вся ве́ки.</span></p>

<p class="MsoNormal" id="n4950"><span style="color:red" id="n4951">Катавасия:</span> Сей
нарече́нный и святы́й день, / Еди́н суббо́т Царь и Госпо́дь,
/ пра́здников пра́здник / и торжество́ есть торже́ств, /
во́ньже благослови́м Христа́ во ве́ки.</p>

<p class="MsoNormal" id="n4952"><span style="color:red" id="n4953">Честне́йшую: не стихословится.</span></p>

<h3 id="n4954">Песнь 9.</h3>

<p class="MsoNormal" id="n4955"><span style="color:red" id="n4956">Ирмос:</span> Свети́ся, свети́ся,
/ но́вый Иерусали́ме, / сла́ва бо Госпо́дня / на тебе́
возсия́. / Лику́й ны́не / и весели́ся, Сио́не. / Ты
же, Чи́стая, красу́йся, Богоро́дице, / о воста́нии
Рождества́ Твоего́.</p>

<p class="MsoNormal" id="n4957"><span style="color:red" id="n4958">Припев:</span> <b id="n4959">Христо́с
воскре́се из ме́ртвых.</b></p>

<p class="MsoNormal" id="n4960"><span style="color:red" id="n4961">О</span> Боже́ственнаго, о любе́знаго,
/ о сладча́йшаго Твоего́ гла́са! / С на́ми бо нело́жно
/ обеща́лся еси́ бы́ти, / до сконча́ния ве́ка,
Христе́, / Его́же, ве́рнии, / утвержде́ние наде́жди
иму́ще, ра́дуемся.</p>

<p class="MsoNormal" id="n4962"><span style="color:red" id="n4963">Припев:</span> <b id="n4964">Христо́с
воскре́се из ме́ртвых.</b></p>

<p class="MsoNormal" id="n4965"><span style="color:red" id="n4966">О</span> Па́сха ве́лия и
свяще́ннейшая, Христе́! / О му́дросте, и Сло́ве Бо́жий,
и си́ло! / Подава́й нам и́стее Тебе́ причаща́тися, / в
невече́рнем дни Ца́рствия Твоего́.</p>

<p class="MsoNormal" id="n4967"><span style="color:red" id="n4968">Припев:</span> <b id="n4969">Пресвята́я
Богоро́дице, спаси́ нас.</b></p>

<p class="MsoNormal" id="n4970"><span style="color:red" id="n4971">С</span>огла́сно, Де́во,
Тебе́ блажи́м ве́рнии: / ра́дуйся, две́ре
Госпо́дня, / ра́дуйся, гра́де одушевле́нный, /
ра́дуйся, Ея́же ра́ди нам ны́не возсия́ свет, / из
Тебе́ Рожде́ннаго из ме́ртвых Воскресе́ния.</p>

<p class="MsoNormal" id="n4972"><span style="color:red" id="n4973">Припев:</span> <b id="n4974">Пресвята́я
Богоро́дице, спаси́ нас.</b></p>

<p class="MsoNormal" id="n4975"><span style="color:red" id="n4976">В</span>есели́ся и
ра́дуйся, боже́ственная две́ре Све́та, / заше́дый бо
Иису́с во гроб возсия́, / просия́в со́лнца светле́е, /
и ве́рныя вся озари́в, / Богора́дованная Влады́чице.</p>

<p class="MsoNormal" id="n4977">&nbsp;</p>

<p class="MsoNormal" id="n4978"><span style="color:red" id="n4979">Преполовению. Ирмос:</span> Чу́жде
ма́терем де́вство:</p>

<p class="MsoNormal" id="n4980"><span style="color:red" id="n4981">П</span>ра́зднику преполовля́ющуся
иуде́йскому, / возше́л еси́, Спа́се мой, во святи́лище
Твое́, и науча́л еси́ всех. / Чудя́хуся же иуде́е, и
отку́ду Сей весть пи́сьмена не научи́вся, глаго́лаху.</p>

<p class="MsoNormal" id="n4982"><span style="color:red" id="n4983">И</span>сцеле́ния дарова́ний
Изба́витель мой источа́я, / сотворя́ше чудеса́ и зна́мения,
/ прогоня́ неду́ги, целя́ немощству́ющия, / но иуде́и
неи́стовствовахуся мно́жеством чуде́с Его́.</p>

<p class="MsoNormal" id="n4984"><span style="color:red" id="n4985">П</span>ло́тский иуде́й по
пло́ти разумева́яй, / помышля́яй пи́санная, Писа́нием
претыка́ется, / проти́ву па́дает же па́ки Ду́хом и́стины,
/ мы же сие́ отри́нувше, му́дрствуим духо́вная.</p>

<p class="MsoNormal" id="n4986"><span style="color:red" id="n4987">Богородичен:</span> Вмести́ла
еси́ во чре́ве Твое́м, Де́во Ма́ти, / еди́наго от
Тро́ицы Христа́ Жизнода́вца, / Его́же пое́т вся тварь,
и трепе́щут го́рнии престо́ли, / Того́ моли́, Всеблаже́нная,
спасти́ ду́ши на́ша.</p>

<p class="MsoNormal" id="n4988">&nbsp;</p>

<p class="MsoNormal" id="n4989"><span style="color:red" id="n4990">Самаряныни. Ирмос:</span> Сотвори́
держа́ву мы́шцею Свое́ю, / низложи́ бо си́льныя со
престо́л, / и вознесе́ смире́нныя Бог Изра́илев, / в ни́хже
посети́ нас Восто́к с высоты́, / и напра́вил ны есть на
путь ми́ра.</p>

<p class="MsoNormal" id="n4991"><span style="color:red" id="n4992">С</span>е ви́ден бысть живо́т
всех, Христо́с, / пове́шен во́лею на Дре́ве, / и сия́
ви́дящи земля́ потрясе́ся, / и мно́га святы́х воста́ша
я́ве телеса́ усо́пших, / и узохрани́льница а́дова
поколеба́ся.</p>

<p class="MsoNormal" id="n4993"><span style="color:red" id="n4994">К</span>расе́н из гро́ба,
я́ко Жени́х от черто́га изше́л еси́, / сме́рти
разори́вый мучи́тельство, Христе́, / и а́довы вереи́
сокруши́вый си́лою Боже́ственною, / и воста́ния Твоего́,
све́том у́мным просвети́вый мир.</p>

<p class="MsoNormal" id="n4995"><span style="color:red" id="n4996">П</span>оста́вим вси ны́не
ли́ки духо́вныя, и да зове́м: Госпо́дь воскре́се. / Да
ра́дуется земля́, да весели́тся не́бо, о́блацы да
кропя́т нам пра́вды ту́чи, / пра́зднующим све́тло и
Христа́ пою́щим.</p>

<p class="MsoNormal" id="n4997"><span style="color:red" id="n4998">Ж</span>изнь живу́щих, исто́чник
благи́х Госпо́дь, / бога́тно источа́яй во́ду уче́ний,
вопие́т жене́: / пода́ждь Ми во́ду пи́ти, я́ко да
пода́м ти во́ду, / грехо́в твои́х исто́чники изсуша́ющую.</p>

<p class="MsoNormal" id="n4999"><span style="color:red" id="n5000">Слава, Троичен:</span> Свет еди́н
неразде́льно, трисо́лнечная Еди́ница, / безнача́льный Оте́ц,
Сын, и Дух, Божество́ еди́но, / Жизнь и всех Творе́ц. / Того́
воспои́м ве́рнии со безпло́тными, / трисвяты́ми пе́сньми
священносло́вяще.</p>

<p class="MsoNormal" id="n5001"><span style="color:red" id="n5002">И ныне, Богородичен:</span> Све́ту
бы́вши жили́ще, Чи́стая, / озари́ зе́ницы души́
моея́, / омраче́нныя мно́гими козньми́ врага́, / и ви́дети
сподо́би я́сно от Тебе́ возсия́вший Свет / па́че мы́сли,
чи́стым се́рдцем.</p>

<p class="MsoNormal" id="n5003"><span style="color:red" id="n5004">Катавасия:</span> Свети́ся,
свети́ся, / но́вый Иерусали́ме, / сла́ва бо Госпо́дня
/ на тебе́ возсия́. / Лику́й ны́не / и весели́ся,
Сио́не. / Ты же, Чи́стая, красу́йся, Богоро́дице, / о
воста́нии Рождества́ Твоего́.</p>

<p class="MsoNormal" id="n5005"><span style="color:red" id="n5006">Таже,</span> Свят Госпо́дь Бог
наш. <span style="color:red" id="n5007">Трижды, на глас 4.</span></p>

<h3 id="n5008">Ексапостиларий воскресный. Самогласен:</h3>

<p class="MsoNormal" id="n5009"><span style="color:red" id="n5010">П</span>ло́тию усну́в, / я́ко
мертв, / Царю́ и Го́споди, / тридне́вен воскре́сл еси́,
/ Ада́ма воздви́г от тли, / и упраздни́в смерть, / Па́сха
нетле́ния, / ми́ра спасе́ние.</p>

<h4 id="n5011">Слава, самаряныни. Подобен: <span style="color:windowtext" id="n5012">Жены́:</span></h4>

<p class="MsoNormal" id="n5013"><span style="color:red" id="n5014">В</span> Самари́ю прише́л еси́,
Спа́се мой Всеси́льне, / и жене́ бесе́довав проси́л еси́
воды́ пи́ти, / евре́ем во́ды источи́вый из ка́мене
несеко́маго, / ю́же к ве́ре совосприя́л еси́, / и ны́не
жи́зни наслажда́ется на небесе́х ве́чно.</p>

<h4 id="n5015">И ныне, Преполовению. Подобен:</h4>

<p class="MsoNormal" id="n5016"><span style="color:red" id="n5017">П</span>реполови́вшуся прише́л
еси́ пра́зднику, Человеколю́бче, во святи́лище, и глаго́лал
еси́: / жа́жды испо́лненнии, ко Мне прииди́те, / и почерпи́те
во́ду живу́ю и пита́ющую. / Е́юже пи́щи, и благода́ти,
жи́зни же безсме́ртныя наслади́теся вси.</p>

<h3 id="n5018">На хвалитех, Вся́кое дыха́ние:<br id="n5019">
поставим стихов 8: и поем настоящия стихиры<br id="n5020">
воскресны, глас 4:</h3>

<p class="MsoNormal" id="n5021"><span style="color:red" id="n5022">К</span>рест претерпе́вый и
смерть, / и воскресы́й из ме́ртвых, Всеси́льне Го́споди, /
сла́вим Твое́ Воскресе́ние.</p>

<p class="MsoNormal" id="n5023"><span style="color:red" id="n5024">К</span>ресто́м Твои́м,
Христе́, / от дре́вния кля́твы свободи́л еси́ нас, / и
сме́ртию Твое́ю / естество́ на́ше му́чащаго диа́вола
упраздни́л еси́, / воста́нием же Твои́м ра́дости вся
испо́лнил еси́. / Те́мже вопие́м Ти: / воскресы́й из
ме́ртвых, Го́споди, сла́ва Тебе́.</p>

<p class="MsoNormal" id="n5025"><span style="color:red" id="n5026">Т</span>вои́м Кресто́м,
Христе́ Спа́се, / наста́ви нас на и́стину Твою́, / и
изба́ви нас от се́тей вра́жиих, / воскресы́й из ме́ртвых,
/ возста́ви ны па́дшыяся грехо́м, / просте́р ру́ку
Твою́, Человеколю́бче Го́споди, / моли́твами святы́х
Твои́х.</p>

<p class="MsoNormal" id="n5027"><span style="color:red" id="n5028">О</span>те́ческих Твои́х
недр не разлучи́вся, / Единоро́дный Сло́ве Бо́жий, / прише́л
еси́ на зе́млю за человеколю́бие, / Челове́к быв непрело́жен,
/ и крест и смерть претерпе́л еси́ пло́тию, / безстра́стный
Божество́м: / воскре́с же из ме́ртвых, / безсме́ртие по́дал
еси́ ро́ду челове́ческому, / я́ко Еди́н Всеси́лен.</p>

<h4 id="n5029">Ины стихиры Анатолиевы, глас тойже:</h4>

<p class="MsoNormal" id="n5030"><span style="color:red" id="n5031">С</span>мерть прия́л еси́
пло́тию, / нам безсме́ртие хода́тайствуя, Спа́се, / и во гроб
всели́лся еси́, / да нас от а́да свободи́ши, воскреси́в
с Собо́ю: / пострада́ у́бо я́ко челове́к, / но воскре́с,
я́ко Бог. / Сего́ ра́ди вопие́м: / сла́ва Тебе́,
Жизнода́вче Го́споди, / Еди́не Человеколю́бче.</p>

<p class="MsoNormal" id="n5032"><span style="color:red" id="n5033">К</span>а́мение распада́шеся,
Спа́се, / егда́ на ло́бнем Крест Твой водрузи́ся, / устраши́шася
а́довы вра́тницы, / егда́ во гро́бе я́ко мертв положе́н
был еси́: / и́бо сме́ртную упраздни́вый кре́пость, /
уме́ршым всем нетле́ние по́дал еси́ воскресе́нием Твои́м,
Спа́се, / Жизнода́вче Го́споди, сла́ва Тебе́.</p>

<h3 id="n5034">Ины самогласны самаряныни. Глас 3.</h3>

<p class="MsoNormal" id="n5035"><span style="color:red" id="n5036">Стих: </span><b id="n5037">Наляцы́, и
успева́й, и ца́рствуй и́стины ра́ди, и кро́тости, и
пра́вды.</b></p>

<p class="MsoNormal" id="n5038"><span style="color:red" id="n5039">Д</span>а ра́дуется днесь све́тло
не́бо и земля́, / я́ко Христо́с яви́ся воплоща́емь,
я́ко Челове́к, / да Ада́ма изме́т от кля́твы всеро́дна,
/ и удивля́ется чудесы́ в Самари́ю прише́д, / жене́ же
бесе́доваше воды́ прося́, / И́же о́блаки вода́ми
одева́яй. / Те́мже вси ве́рнии поклони́мся, / нас ра́ди
во́лею Обнища́вшему, / благоутро́бным сове́том.</p>

<p class="MsoNormal" id="n5040"><span style="color:red" id="n5041">Глас 6. Стих:</span> <b id="n5042">Возлюби́л
еси́ пра́вду, и возненави́дел еси́ беззако́ние.</b></p>

<p class="MsoNormal" id="n5043"><span style="color:red" id="n5044">Т</span>а́ко глаго́лет
Госпо́дь самаряны́ни: / а́ще бы еси́ ве́дала дар Бо́жий,
/ и Кто есть глаго́ляй тебе́, даждь Ми воды́ пи́ти, / ты бы
проси́ла у Него́, и дал бы ти пи́ти, / да не вжа́ждешися во
ве́ки, глаго́лет Госпо́дь.</p>

<p class="MsoNormal" id="n5045"><span style="color:red" id="n5046">Слава, глас тойже:</span> Исто́чник
живонача́лия Иису́с Спас наш, / ко исто́чнику прише́д
патриа́рха Иа́кова, / пи́ти проша́ше воды́ от жены́
самаряны́ни. / Сей же неприобщи́тельное иуде́ом прире́кшей,
/ му́дрый Зижди́тель приво́дит ю́, сла́дкими глаго́лы,
/ па́че к проше́нию присносу́щныя воды́, / ю́же и прии́мши
всем пропове́да реку́щи: / прииди́те, ви́дите сокрове́нных
ви́дца и Бо́га, / прише́дшаго пло́тию, за е́же спасти́
челове́ка.</p>

<p class="MsoNormal" id="n5047"><span style="color:red" id="n5048">И ныне:</span> Преблагослове́нна
еси́: <span style="color:red" id="n5049">Славословие великое. И отпуст.</span></p>

<h4 id="n5050">Слава, и ныне,<br id="n5051">
стихира евангельская, глас 7:</h4>

<p class="MsoNormal" id="n5052"><span style="color:red" id="n5053">С</span>е тьма, и ра́но, и что
у гро́ба, Мари́е, стои́ши, / мно́гую тьму име́ющи в ра́зуме,
/ в не́йже, где положе́н бысть вопроша́еши, Иису́с? / Но
виждь сри́щущася ученики́, / ка́ко плащани́цами и сударе́м
воскресе́ние обрето́ша, / и помяну́ша я́же о сих Писа́ния.
/ С ни́миже и и́миже и мы ве́ровавше, / воспева́ем Тя,
жизнода́вца Христа́.</p>

<p class="MsoNormal" id="n5054"><span style="color:red" id="n5055">И поучение Студитово, и час 1. И
конечный отпуст.</span></p>

<h2 style="margin-left:0in;text-indent:0in" id="n5056"><a name="_НА_ЛИТУРГИИ_5" id="n5057"></a><span style="text-transform:none" id="n5058">НА ЛИТУРГИИ</span></h2>

<h3 id="n5059">Изобразительна, блаженна гласа, глас 4:</h3>

<p class="MsoNormal" id="n5060"><span style="color:red" id="n5061">Д</span>ре́вом Ада́м рая́
бысть изселе́н, / дре́вом же кре́стным разбо́йник в рай
всели́ся. / Ов у́бо вкуш, за́поведь отве́рже Сотво́ршаго,
/ ов же сраспина́емь, Бо́га испове́да Тая́щагося, / помяни́
мя, вопия́, во Ца́рствии Твое́м.</p>

<p class="MsoNormal" id="n5062"><span style="color:red" id="n5063">Р</span>аспны́йся и воскресы́й
я́ко Си́лен из гро́ба тридне́вен, / и первозда́ннаго
Ада́ма воскреси́вый, Еди́не Безсме́ртне, / и мене́ на
покая́ние обрати́тися, Го́споди, сподо́би от всего́ се́рдца
моего́, / и те́плою ве́рою при́сно взыва́ти Ти: /
помяни́ мя, Спа́се, во Ца́рствии Твое́м.</p>

<p class="MsoNormal" id="n5064"><span style="color:red" id="n5065">В</span>ои́стинну воскре́се
Христо́с, / и свиде́тельствует гроб к вам, законопресту́пницы, /
и́бо гро́бная Своя́ оставль, воскре́се тридне́вно. /
Ка́мень запеча́тася, и пред гро́бом стра́жие предстоя́ху,
/ ад плени́ся, смерть умертви́ся, / не укра́ден бысть Христо́с,
/ ве́руйте с на́ми Воскресе́нию.</p>

<p class="MsoNormal" id="n5066"><span style="color:red" id="n5067">В</span>оскре́сшаго из ме́ртвых,
и а́дову держа́ву плени́вшаго, / и ви́дима жена́ми
мvроно́сицами, ра́дуйтеся, глаго́лющаго, / ве́рнии умо́лим,
от истле́ния изба́вити ду́ши на́ша, / зову́ще всегда́
разбо́йника благоразу́мнаго гла́сом к Нему́: / помяни́
и нас во Ца́рствии Твое́м.</p>

<p class="MsoNormal" id="n5068"><span style="color:red" id="n5069">И от канона самаряныни, песнь 3-я, и
праздника, песнь 6-я.</span></p>

<h3 id="n5070">По входе тропарь воскресен, глас 4:</h3>

<p class="MsoNormal" id="n5071"><span style="color:red" id="n5072">С</span>ве́тлую Воскресе́ния
про́поведь / от А́нгела уве́девша Госпо́дни учени́цы /
и пра́деднее осужде́ние отве́ргша, / апо́столом хва́лящася
глаго́лаху: / испрове́ржеся смерть, / воскре́се Христо́с
Бог, / да́руяй мiрови ве́лию ми́лость.</p>

<h3 id="n5073">И праздника Преполовения, глас 8:</h3>

<p class="MsoNormal" id="n5074"><span style="color:red" id="n5075">П</span>реполови́вшуся пра́зднику,
/ жа́ждущую ду́шу мою́ благоче́стия напо́й вода́ми,
/ я́ко всем, Спа́се, возопи́л еси́: / жа́ждай да гряде́т
ко Мне и да пие́т. / Исто́чниче жи́зни на́шея, Христе́
Бо́же, сла́ва Тебе́.</p>

<h4 id="n5076">Слава, кондак самаряныни, глас 8:</h4>

<p class="MsoNormal" id="n5077"><span style="color:red" id="n5078">В</span>е́рою прише́дшая
на кла́дязь самаряны́ня, / ви́де Тя, прему́дрости во́ду,
/ е́юже напои́вшися оби́льно, / Ца́рствие вы́шнее
насле́дова ве́чно, я́ко присносла́вная.</p>

<h4 id="n5079">И ныне: Преполовения, глас 4:</h4>

<p class="MsoNormal" id="n5080"><span style="color:red" id="n5081">П</span>ра́зднику зако́нному
преполовля́ющуся, / всех Тво́рче и Влады́ко, / к предстоя́щим
глаго́лал еси́, Христе́ Бо́же: / прииди́те и почерпи́те
во́ду безсме́ртия. / Те́мже Тебе́ припа́даем и ве́рно
вопие́м: / щедро́ты Твоя́ да́руй нам, / Ты бо еси́
Исто́чник жи́зни на́шея.</p>

<h3 id="n5082">Прокимен, глас 3:</h3>

<p class="MsoNormal" id="n5083"><span style="color:red" id="n5084">П</span>о́йте Бо́гу на́шему,
по́йте, / по́йте Царе́ви на́шему, по́йте. <span style="color:red" id="n5085">Стих:</span> Вси язы́цы восплещи́те рука́ми,
воскли́кните Бо́гу гла́сом ра́дования.</p>

<h3 id="n5086">Апостол в Деяниих, зачало 28. [Деян. 11, 19 – 26, 29 – 30.]</h3>

<p class="MsoNormal" id="n5087"><span style="color:red" id="n5088">В</span>о дни о́ны, разсе́явшиися
апо́столи от ско́рби, бы́вшия при Стефа́не, проидо́ша да́же
до Финики́и, и Ки́пра, и Антиохи́и, ни еди́ному же глаго́люще
сло́ва, то́кмо иуде́ем. Бя́ху же не́цыи от них му́жие
ки́прстии и кирине́йстии, и́же вше́дше во Антиохи́ю, глаго́лаху
к е́ллином, благовеству́юще Го́спода Иису́са. И бе рука́
Госпо́дня с ни́ми: мно́гое же число́ ве́ровавше обрати́шася
ко Го́споду. Слы́шано же бысть сло́во о них во у́шию це́ркве
су́щия во Иерусали́ме, и посла́ша Варна́ву преити́ да́же
до Антиохи́и. И́же прише́д и ви́дев благода́ть Бо́жию,
возра́довася и утеша́ше вся изволе́нием се́рдца терпе́ти
о Го́споде. Я́ко бе муж благ, и испо́лнь Ду́ха Свя́та
и ве́ры. И приложи́ся наро́д мног Го́сподеви. Изы́де
же Варна́ва в Тарс взыска́ти Са́вла, и обре́т его́,
приведе́ его́ во Антиохи́ю. Бысть же им ле́то це́ло
собира́тися в це́ркви, и учи́ти наро́д мног, нарещи́
же пре́жде во Антиохи́и ученики́, Христиа́ны. От учени́к
же, по ели́ку кто име́яше что, изво́лиша ки́йждо их на слу́жбу
посла́ти живу́щим во Иуде́и бра́тиям, е́же и сотвори́ша,
посла́вше к ста́рцем руко́ю Варна́влею и Са́влею.</p>

<p class="MsoNormal" id="n5089"><span style="color:red" id="n5090">Аллилуиа, глас 4:</span> Наляцы́,
и успева́й, и ца́рствуй и́стины ра́ди, и кро́тости, и
пра́вды. <span style="color:red" id="n5091">Стих:</span> Возлюби́л еси́ пра́вду,
и возненави́дел еси́ беззако́ние.</p>

<h3 id="n5092">Евангелие от Иоанна, зачало 12.<br id="n5093">
[Ин. 4, 5 – 42.]</h3>

<p class="MsoNormal" id="n5094"><span style="color:red" id="n5095">В</span>о вре́мя о́но,
прии́де Иису́с во град Самари́йский, глаго́лемый Сиха́рь,
близ ве́си, я́же даде́ Иа́ков Ио́сифу сы́ну
своему́. Бе же ту исто́чник Иа́ковль. Иису́с же тру́ждься
от пути́, седя́ше та́ко на исто́чнице: бе же я́ко час
шесты́й. Прии́де жена́ от Самари́и почерпа́ти во́ду.
Глаго́ла ей Иису́с: даждь Ми пи́ти. Ученицы́ бо Его́
отшли́ бя́ху во град, да бра́шно ку́пят. Глаго́ла Ему́
жена́ самаряны́ня: ка́ко Ты жидови́н сый от мене́ пи́ти
про́сиши, жены́ самаряны́ни су́щей, не прикаса́ют бо
ся жи́дове самаря́нех. Отвеща́ Иису́с и рече́ ей: а́ще
бы ве́дала дар Бо́жий, и Кто есть глаго́ляй ти: даждь Ми пи́ти:
ты бы проси́ла у Него́, и дал бы ти во́ду жи́ву. Глаго́ла
Ему́ жена́: Го́споди, ни почерпа́ла и́маши, и студене́ц
есть глубо́к: отку́ду у́бо и́маши во́ду жи́ву?
Еда́ Ты бо́лий еси́ отца́ на́шего Иа́кова, и́же
даде́ нам студене́ц сей, и той из него́ пит, и сы́нове его́,
и ско́ти его́? Отвеща́ Иису́с, и рече́ ей: всяк пия́й
от воды́ сея́ вжа́ждется па́ки, а и́же пие́т от
воды́, ю́же Аз дам ему́, не вжа́ждется во ве́ки, но
вода́, ю́же Аз дам ему́, бу́дет в нем исто́чник воды́
теку́щь в живо́т ве́чный. Глаго́ла к Нему́ жена́:
Го́споди, даждь ми сию́ во́ду, да ни жа́жду, ни прихожду́
се́мо почерпа́ти. Глаго́ла ей Иису́с: иди́, пригласи́
му́жа твоего́ и прииди́ се́мо. Отвеща́ жена́ и
рече́ Ему́: не и́мам му́жа. Глаго́ла ей Иису́с:
до́бре рече́, я́ко му́жа не и́мам. Пять бо муже́й
име́ла еси́, и ны́не, его́же и́маши, несть ти муж: се
вои́стинну рекла́ еси́. Глаго́ла Ему́ жена́: Го́споди,
ви́жу, я́ко проро́к еси́ Ты. Отцы́ на́ши в горе́
сей поклони́шася: и вы глаго́лете, я́ко во Иерусали́мех
есть ме́сто, иде́же кла́нятися подоба́ет. Глаго́ла ей
Иису́с: же́но, ве́ру Ми ими́, я́ко гряде́т час,
егда́ ни в горе́ сей, ни во Иерусали́мех покло́нитеся Отцу́.
Вы кла́няетеся, его́же не ве́сте: мы кла́няемся, его́же
ве́мы, я́ко спасе́ние от иуде́й есть. Но гряде́т час,
и ны́не есть, егда́ и́стиннии покло́нницы покло́нятся
Отцу́ ду́хом и и́стиною: и́бо Оте́ц таковы́х и́щет
покланя́ющихся Ему́. Дух есть Бог, и и́же кла́няется Ему́,
ду́хом и и́стиною досто́ит кла́нятися. Глаго́ла Ему́
жена́: вем, я́ко Месси́а прии́дет, глаго́лемый Христо́с:
егда́ Той прии́дет, возвести́т нам вся. Глаго́ла ей Иису́с:
Аз есмь, глаго́ляй с тобо́ю. И тогда́ приидо́ша ученицы́
Его́, и чужда́хуся, я́ко с жено́ю глаго́лаше. Никто́же
бо рече́: чесо́ и́щеши; или́ что глаго́леши с не́ю?
Оста́ви же водоно́с свой жена́, и и́де во град, и глаго́ла
челове́ком. Прииди́те, и ви́дите Челове́ка, И́же рече́
ми вся, ели́ка сотвори́х: еда́ Той есть Христо́с? Изыдо́ша
же из гра́да, и грядя́ху к Нему́. Между́ же сим моля́ху
Его́ ученицы́ Его́, глаго́люще: Равви́, яждь. Он же
рече́ им: Аз бра́шно и́мам я́сти, его́же вы не ве́сте.
Глаго́лаху у́бо ученицы́ к себе́: еда́ кто принесе́
Ему́ я́сти? Глаго́ла им Иису́с: Мое́ бра́шно
есть, да сотворю́ во́лю Посла́вшаго Мя, и совершу́ де́ло
Его́. Не вы ли глаго́лете, я́ко еще́ четы́ри ме́сяцы
суть, и жа́тва прии́дет? Се глаго́лю вам: возведи́те о́чи
ва́ши, и ви́дите ни́вы, я́ко пла́вы суть к жа́тве
уже́. И жняй мзду прие́млет, и собира́ет плод в живо́т ве́чный,
да се́яй вку́пе ра́дуется, и жняй. О сем бо сло́во есть и́стинное,
я́ко ин есть се́яй, и ин есть жняй. Аз посла́х вы жа́ти,
иде́же вы не труди́стеся: ини́и труди́шася, и вы в труд их
внидо́сте. От гра́да же того́ мно́зи ве́роваша в онь
от самаря́н, за сло́во жены́ свиде́тельствующия, я́ко
рече́ ми вся, ели́ка сотвори́х. Егда́ же приидо́ша к
Нему́ самаря́не, моля́ху Его́, да бы пребы́л у них: и
пребы́сть ту два дни. И мно́го па́че ве́роваша за сло́во
Его́. Жене́ же глаго́лаху, я́ко не ктому́ за твою́
бесе́ду ве́руем: са́ми бо слы́шахом, и ве́мы, я́ко
Сей есть вои́стинну Спас ми́ру, Христо́с.</p>

<h3 id="n5096">Вместо же Достойно: поем:</h3>

<p class="MsoNormal" id="n5097"><span style="color:red" id="n5098">А́</span>нгел вопия́ше
Благода́тней: / Чи́стая Де́во, ра́дуйся! / И па́ки
реку́: ра́дуйся! / Твой Сын воскре́се / тридне́вен от гро́ба,
/ и ме́ртвыя воздви́гнувый: / лю́дие, весели́теся.</p>

<p class="MsoNormal" id="n5099"><span style="color:red" id="n5100">Таже ирмос, глас 1:</span> Свети́ся,
свети́ся, / но́вый Иерусали́ме, / сла́ва бо Госпо́дня
/ на тебе́ возсия́. / Лику́й ны́не / и весели́ся, Сио́не.
/ Ты же, Чи́стая, красу́йся, Богоро́дице, / о воста́нии
Рождества́ Твоего́.</p>

<h3 id="n5101">Причастен:</h3>

<p class="MsoNormal" id="n5102"><span style="color:red" id="n5103">Т</span>е́ло Христо́во
приими́те, / исто́чника безсме́ртнаго вкуси́те. <span style="color:red" id="n5104">Другий:</span> Хвали́те Го́спода с Небе́с, /
хвали́те Его́ в вы́шних. / <span style="color:red" id="n5105">А</span>ллилу́иа.
<span style="color:red" id="n5106">трижды.</span></p>

<p class="MsoNormal" id="n5107"><span style="color:red" id="n5108">Служба святаго Минеи поется на
Повечерии.</span></p>

<p class="MsoNormal" id="n5109"><span style="color:red" id="n5110">Подобает ведати, яко служба
самаряныни поется 4 дни: в Неделю, в четверток, в пяток, и в субботу. В
понедельник убо, и во вторник, поется служба Преполовению и в среду отдается:
поем якоже и на самый праздник, кроме входа и чтений.</span></p>

<p class="MsoNormal" id="n5111"><u id="n5112"><span style="color:red" id="n5113"><a href="#_ОГЛАВЛЕНИЕ" id="n5114">В
оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;" id="n5115"><br clear="all" style="page-break-before:always" id="n5116">
</span>

<div class="WordSection9" id="n5117">

<h1 id="n5118"><a name="_Ref182459991" id="n5119"><span style="text-transform:none" id="n5120">НЕДЕЛЯ ШЕСТАЯ ПО
ПАСЦЕ, О СЛЕПОМ</span></a></h1>

<h2 style="margin-left:0in;text-indent:0in" id="n5121"><a name="_В_СУББОТУ_ВЕЧЕРА" id="n5122"></a><a name="_НА_ВЕЛИЦЕЙ_ВЕЧЕРНИ_4" id="n5123"></a><span style="text-transform:none" id="n5124">В СУББОТУ НА
МАЛЕЙ ВЕЧЕРНИ</span></h2>

<h3 id="n5125">На Го́споди воззва́х: стихиры воскресны, глас 5.</h3>

<p class="MsoNormal" id="n5126"><span style="color:red" id="n5127">Ч</span>естны́м Твои́м
Кресто́м, Христе́, / диа́вола посрами́л еси́, / и
Воскресе́нием Твои́м жало грехо́вное притупи́л еси́, /
и спасл еси́ ны от врат сме́ртных, / сла́вим Тя,
Единоро́дне.</p>

<p class="MsoNormal" id="n5128"><span style="color:red" id="n5129">В</span>оскресе́ние дая́й
ро́ду челове́ческому, / я́ко овча́ на заколе́ние
веде́ся, / устраши́шася сего́ кня́зи а́дстии, / и
взя́шася врата́ плаче́вная. / Вни́де бо Царь сла́вы Христо́с,
/ глаго́ля су́щим во у́зах, изыди́те, / и су́щим во
тьме, откры́йтеся.</p>

<p class="MsoNormal" id="n5130"><span style="color:red" id="n5131">В</span>е́лие чу́до, /
неви́димых Соде́тель, за человеколю́бие пло́тию
пострада́в, / воскре́се Безсме́ртный. / Прииди́те
оте́чествия язы́к, Тому́ поклони́мся, / благоутро́бием
бо Его́ от пре́лести изба́вльшеся, / в Трие́х
Ипоста́сех Еди́наго Бо́га пе́ти навыко́хом.</p>

<p class="MsoNormal" id="n5132"><span style="color:red" id="n5133">В</span>ече́рнее
поклоне́ние / прино́сим Тебе́, Невече́рнему Све́ту, /
на коне́ц веко́в, я́ко в зерца́ле пло́тию
возсия́вшему мiрови, / и да́же до а́да низше́дшему, / и
та́мо су́щую тьму разруши́вшему, / и свет Воскресе́ния
язы́ком показа́вшему, / Светода́вче Го́споди, сла́ва
Тебе́.</p>

<p class="MsoNormal" id="n5134"><span style="color:red" id="n5135">Слава, глас 5:</span> Го́споди,
мимоходя́ путе́м, / обре́л еси́ челове́ка сле́па
от рожде́ния, / и удивле́ни бы́вше ученицы́,
вопроша́ху Тя глаго́люще: / Учи́телю, кто согреши́, сей ли,
/ или́ роди́тели его́, да слеп роди́ся? / Ты же Спа́се
мой возопи́л еси́ к ним: / ни сей согреши́, ни роди́тели
его́, / но да явя́тся дела́ Бо́жия на нем. / Мне
подоба́ет де́лати дела́ Посла́вшаго Мя, / я́же
никто́же мо́жет де́лати. / И сия́ рек, плю́нув
до́лу, и бре́ние сотво́рь, / пома́зал еси́ о́чи
его́, рек к нему́: / иди́, умы́йся в Силоа́мстей
купе́ли. / Он же умы́вся здрав бысть, и вопия́ше к Тебе́: /
ве́рую, Го́споди, и поклони́ся Тебе́. / Те́мже
вопие́м и мы, поми́луй нас.</p>

<h4 id="n5136">И ныне, Богородичен настоящий, догматик, глас 5:</h4>

<p class="MsoNormal" id="n5137"><span style="color:red" id="n5138">Б</span>оголе́пную и
честну́ю Отрокови́цу почти́м, / честне́йшую
херуви́мов, / Соде́тель бо всех вочелове́читися
восхоте́вый, / в Ню всели́ся несказа́нно. / О стра́нных
веще́й, и пресла́вных та́инств! / Кто бы не удививи́лся,
сие́ слы́шав, / я́ко Бог Челове́к быва́ет, и
премене́ния в Нем не бысть? / И де́вства врата́ отве́рзл, /
умале́ния в Ней не оста́вися, / я́коже проро́к
глаго́лет: / челове́к сия́ не про́йдет когда́, /
то́кмо еди́н Госпо́дь Бог Изра́илев, / име́яй
ве́лию ми́лость.</p>

<h3 id="n5139">На стиховне стихира воскресна, глас 5:</h3>

<p class="MsoNormal" id="n5140"><span style="color:red" id="n5141">Т</span>ебе́,
Воплоще́ннаго Спа́са Христа́, / и Небе́с
неразлучи́вшася, / во гла́сех пе́ний велича́ем, / я́ко
Крест и смерть прия́л еси́ за род наш, / я́ко
Человеколю́бец Госпо́дь, / испрове́ргий а́дова врата́,
/ тридне́вно воскре́сл еси́, / спаса́я ду́ши
на́ша.</p>

<h4 id="n5142">Таже настоящия стихиры подобны,<br id="n5143">
Пресвятыя Богородицы, глас 5.<br id="n5144">
Подобен: <span style="color:windowtext" id="n5145">Ра́дуйся по́стником:</span></h4>

<p class="MsoNormal" id="n5146"><span style="color:red" id="n5147">Стих:</span> <b id="n5148">Помяну́ и́мя
Твое́ / во вся́ком ро́де и ро́де.</b></p>

<p class="MsoNormal" id="n5149"><span style="color:red" id="n5150">Р</span>а́дуйся проро́ков
печа́те, / богоглаго́ливых апо́столов пропове́дание, / Бо́га
бо вои́стинну су́щаго, / воплоще́нна нам па́че ума́ и
сло́ва, родила́ еси́. / И́мже дре́внее
восприи́мше благоро́дие, / и ра́йския сла́дости
улучи́вше, / Тебе́ вино́вницу сицевы́я све́тлости
пе́сньми почита́ем, / и моли́твенницею благоприя́тною
Тобо́ю, Всесвята́я, богатя́щеся, / присносу́щнаго
получе́ния жи́зни Сы́на Твоего́, / подаю́щаго
бога́тно ве́лию ми́лость.</p>

<p class="MsoNormal" id="n5151"><span style="color:red" id="n5152">Стих:</span> <b id="n5153">Слы́ши Дщи и
виждь, / и приклони́ у́хо Твое́.</b></p>

<p class="MsoNormal" id="n5154"><span style="color:red" id="n5155">Р</span>а́дуйся слове́сное
не́бо, / в не́мже Бог воплоти́вся всели́ся, / ру́чко
Боже́ственныя ма́нны, све́щниче со́лнца, Бо́жия
горо́ приосене́нная, / черто́же боговмести́тельный,
живопода́тельная трапе́зо, / златы́й свети́льниче,
светоно́сный раю́, / купино́ неопали́мая, ковче́же
святы́ни, / ле́ствице небе́сная, о́блаче
одушевле́нный, / же́зле от ко́рене Де́во Иессе́ова
возра́стшая, / Христа́ моли́, / душа́м на́шим
да́тися ве́лией ми́лости.</p>

<p class="MsoNormal" id="n5156"><span style="color:red" id="n5157">Стих:</span> <b id="n5158">Лицу́ Твоему́
помо́лятся / бога́тии лю́дстии.</b></p>

<p class="MsoNormal" id="n5159"><span style="color:red" id="n5160">Р</span>а́дуйся Сы́на
Бо́жия несказа́нно заче́ншая, Всенепоро́чная, / и
Сего́ ро́ждшая, / плоть по нам вои́стинну от крове́й
Твои́х прии́мшаго, / ду́шу у́мную же и самовла́стную
иму́щаго, / неоску́дно же во Ада́ма обле́кшагося, /
ми́лости ра́ди и бла́гости неизрече́нныя, / отону́дуже
во двою́ естеству́ нам возвеща́ется, / обои́х показу́я
в Себе́ де́йство, Христо́с. / Его́же моли́,
пою́щим Тя / да́ти ве́лию ми́лость.</p>

<p class="MsoNormal" id="n5161"><span style="color:red" id="n5162">Слава, глас 8:</span> Пра́вды
со́лнце мы́сленное Христе́ Бо́же, / из утро́бы
све́та лише́ннаго, / Твои́м пречи́стым прикоснове́нием
просвети́вшее обою́ду, / и на́ша о́чи душе́вныя
озари́вшее, / сы́ны дне покажи́, / да ве́рою вопие́м
Ти: / мно́гое Твое́ и неизрече́нное, е́же на нас
благоутро́бие, / Человеколю́бче, сла́ва Тебе́.</p>

<p class="MsoNormal" id="n5163"><span style="color:red" id="n5164">И ныне, глас 5:</span> Храм и дверь
еси́, / пала́та и престо́л Царе́в, / Де́во
Всечестна́я, / Е́юже Изба́витель мой, Христо́с
Госпо́дь, / во тьме спя́щим яви́ся, / со́лнце сый
пра́вды, / просвети́ти хотя́, я́же созда́ по
о́бразу Своему́ руко́ю Свое́ю. / Те́мже
Всепе́тая, / я́ко ма́тернее дерзнове́ние к Нему́
стяжа́вшая, / непреста́нно моли́ спасти́ся душа́м
на́шим.</p>

<h3 id="n5165">По Трисвятом тропарь, глас 5:</h3>

<p class="MsoNormal" id="n5166"><span style="color:red" id="n5167">С</span>обезнача́льное Сло́во
Отцу́ и Ду́хови, / от Де́вы ро́ждшееся на Спасе́ние на́ше,
/ воспои́м, ве́рнии, и поклони́мся; / я́ко благоволи́ Пло́тию
взы́ти на Крест, / и смерть претерпе́ти, / и воскреси́ти уме́ршия
/ сла́вным воскресе́нием Свои́м.</p>

<p class="MsoNormal" id="n5168"><span style="color:red" id="n5169">И прочее обычно.</span></p>

<h2 style="margin-left:0in;text-indent:0in" id="n5170"><span style="text-transform:none" id="n5171">НА
ВЕЛИЦЕЙ ВЕЧЕРНИ</span></h2>

<p class="MsoNormal" id="n5172"><span style="color:red" id="n5173">Поставим стихов 10. И поем стихиры
воскресны 3, восточны {анатолиевы} 4, и два самогласна о слепце, повторяюще
един.</span></p>

<h3 id="n5174">Стихиры воскресны, глас 5:</h3>

<p class="MsoNormal" id="n5175"><span style="color:red" id="n5176">Ч</span>естны́м Твои́м
Кресто́м, Христе́, / диа́вола посрами́л еси́, / и
Воскресе́нием Твои́м жало грехо́вное притупи́л еси́, /
и спасл еси́ ны от врат сме́ртных: / сла́вим Тя, Единоро́дне.</p>

<p class="MsoNormal" id="n5177"><span style="color:red" id="n5178">В</span>оскресе́ние дая́й
ро́ду челове́ческому, / я́ко овча́ на заколе́ние веде́ся,
/ устраши́шася сего́ кня́зи а́дстии, / и взя́шася
врата́ плаче́вная. / Вни́де бо Царь сла́вы Христо́с, /
глаго́ля су́щим во у́зах, изыди́те: / и су́щим во
тьме, откры́йтеся.</p>

<p class="MsoNormal" id="n5179"><span style="color:red" id="n5180">В</span>е́лие чу́до, /
неви́димых Соде́тель, за человеколю́бие пло́тию пострада́в,
/ воскре́се Безсме́ртный. / Прииди́те оте́чествия язы́к,
Тому́ поклони́мся: / благоутро́бием бо Его́ от пре́лести
изба́вльшеся, / в Трие́х Ипоста́сех Еди́наго Бо́га пе́ти
навыко́хом.</p>

<h4 id="n5181">Ины стихиры Анатолиевы, глас тойже.</h4>

<p class="MsoNormal" id="n5182"><span style="color:red" id="n5183">В</span>ече́рнее поклоне́ние
/ прино́сим Тебе́, Невече́рнему Све́ту, / на коне́ц
веко́в, я́ко в зерца́ле пло́тию возсия́вшему мiрови, /
и да́же до а́да низше́дшему, / и та́мо су́щую тьму
разруши́вшему, / и свет Воскресе́ния язы́ком показа́вшему:
/ Светода́вче Го́споди, сла́ва Тебе́.</p>

<p class="MsoNormal" id="n5184"><span style="color:red" id="n5185">Н</span>ача́льника спасе́ния
на́шего, / Христа́ славосло́вим: / Тому́ бо из ме́ртвых
воскре́сшу, / мiр от пре́лести спасе́н бысть. / Ра́дуется
лик А́нгельский, / бе́гает де́монов пре́лесть, / Ада́м
пады́й воста́, / диа́вол упраздни́ся.</p>

<p class="MsoNormal" id="n5186"><span style="color:red" id="n5187">И́</span>же от кустоди́и
науче́ни быва́ху от беззако́нник, / покры́йте Христо́во
Воста́ние, / и приими́те сре́бреники, и рцы́те / я́ко
нам спя́щим, из гро́ба укра́ден бысть Ме́ртвый. / Кто ви́де,
кто слы́ша, мертвеца́ укра́дена когда́, / па́че же
пома́зана и на́га, / оста́вльша и во гро́бе погреба́льная
Своя́? / Не прельща́йтеся иуде́е, / навы́кните рече́нием
проро́ческим, и уразуме́йте, / я́ко Той есть вои́стинну
Изба́витель мiра, и Всеси́льный.</p>

<p class="MsoNormal" id="n5188"><span style="color:red" id="n5189">Г</span>о́споди, ад плени́вый,
/ и смерть попра́вый, Спа́се наш, / просвети́вый мiр Кресто́м
честны́м, / поми́луй нас.</p>

<h4 id="n5190">Ины стихиры самогласны, о слепом. Глас 2:</h4>

<p class="MsoNormal" id="n5191"><span style="color:red" id="n5192">С</span>лепы́й роди́выйся,
в свое́м по́мысле глаго́лаше: / еда́ аз грех ра́ди
роди́тельных роди́хся без о́чию? / Еда́ аз за неве́рие
язы́ков роди́хся во обличе́ние? / Не домышля́юся вопроша́ти,
/ когда́ нощь, когда́ день? / Не терпи́та ми но́зе ка́меннаго
претыка́ния, / не ви́дех бо со́лнца сия́юща, / ниже́
во о́бразе мене́ Созда́вшаго. / Но молю́ Ти ся, Христе́
Бо́же, / при́зри на мя и поми́луй мя. <span style="color:red" id="n5193">[Дважды.]</span></p>

<p class="MsoNormal" id="n5194"><span style="color:red" id="n5195">М</span>имоходя́ Иису́с от
святи́лища, / обре́те челове́ка сле́па от рожде́ния, /
и умилосе́рдився положи́ бре́ние на о́чию его́, и рече́
к нему́: / иди́ умы́йся в Силоа́ме, / и умы́вся прозре́,
сла́ву возсыла́я Бо́гу. / Сосе́ди же его́ глаго́лаху
ему́: / кто твои́ зе́ницы отве́рзе, / и́хже никто́же
от зря́щих исцели́ти возмо́же? / Он же возопи́в, рече́:
/ Челове́к Иису́с глаго́лемый, / Он ми рече́, умы́йся
в Силоа́ме, и прозре́х. / Той есть вои́стинну, / Его́же
рече́ Моисе́й в зако́не, Христа́ Месси́ю, / Той есть
Спас душ на́ших.</p>

<p class="MsoNormal" id="n5196"><span style="color:red" id="n5197">Слава, глас 5:</span> Го́споди,
мимоходя́ путе́м, / обре́л еси́ челове́ка сле́па
от рожде́ния, / и удивле́ни бы́вше ученицы́, вопроша́ху
Тя глаго́люще: / Учи́телю, кто согреши́: сей ли, / или́
роди́тели его́, да слеп роди́ся? / Ты же Спа́се мой возопи́л
еси́ к ним: / ни сей согреши́, ни роди́тели его́, / но да
явя́тся дела́ Бо́жия на нем. / Мне подоба́ет де́лати дела́
Посла́вшаго Мя, / я́же никто́же мо́жет де́лати. / И
сия́ рек, плю́нув до́лу, и бре́ние сотво́рь, / пома́зал
еси́ о́чи его́, рек к нему́: / иди́, умы́йся в
Силоа́мстей купе́ли. / Он же умы́вся здрав бысть, и вопия́ше
к Тебе́: / ве́рую Го́споди, и поклони́ся Тебе́. / Те́мже
вопие́м и мы, поми́луй нас.</p>

<p class="MsoNormal" id="n5198"><span style="color:red" id="n5199">И ныне, Богородичен:</span> В Чермне́м
мо́ри, / Неискусобра́чныя Неве́сты о́браз написа́ся
иногда́. / Та́мо Моисе́й, раздели́тель воды́, / зде же
Гаврии́л, служи́тель чудесе́. / Тогда́ глубину́ ше́ствова
немо́кренно Изра́иль; / ны́не же Христа́ роди́ безсе́менно
Де́ва. / Мо́ре по проше́ствии Изра́илеве пребы́сть
непрохо́дно, / Непоро́чная по Рождестве́ Эмману́илеве пребы́сть
Нетле́нна. / Сый и пре́жде Сый, / явле́йся, я́ко Челове́к,
/ Бо́же поми́луй нас.</p>

<p class="MsoNormal" id="n5200"><span style="color:red" id="n5201">Вход. Прокимен дне.</span></p>

<h3 id="n5202">На литии стихира храма.</h3>

<p class="MsoNormal" id="n5203"><span style="color:red" id="n5204">Слава, глас 4:</span> Все житие́
слепы́й нощь помышля́я, / возопи́ к Тебе́: / Го́споди,
отве́рзи ми зе́ницы, / Сы́не Дави́дов, Спа́се наш, / да
со все́ми и аз воспою́ Твою́ силу.</p>

<p class="MsoNormal" id="n5205"><span style="color:red" id="n5206">И ныне, Богородичен, глас тойже:</span>
При́зри на моле́ния Твои́х раб, Всенепоро́чная, / утоля́ющи
лю́тая на ны воста́ния, / вся́кия ско́рби нас изменя́ющи,
/ Тя бо еди́ну, тве́рдое и изве́стное утвержде́ние и́мамы,
/ и Твое́ предста́тельство стяжа́хом. / Да не постыди́мся,
Влады́чице, Тя призыва́ющии. / Потщи́ся на умоле́ние, Тебе́
ве́рно вопию́щих: / ра́дуйся, Влады́чице, всех по́моще,
/ ра́досте и покро́ве, / и спасе́ние душ на́ших.</p>

<h3 id="n5207">На стиховне стихира воскресна, глас 5:</h3>

<p class="MsoNormal" id="n5208"><span style="color:red" id="n5209">Т</span>ебе́, Воплоще́ннаго
Спа́са Христа́, / и Небе́с неразлучи́вшася, / во гла́сех
пе́ний велича́ем, / я́ко Крест и смерть прия́л еси́ за
род наш, / я́ко Человеколю́бец Госпо́дь, / испрове́ргий а́дова
врата́, / тридне́вно воскре́сл еси́, / спаса́я ду́ши
на́ша.</p>

<h4 id="n5210">Таже стихиры Пасце с припевы их. Глас 5.</h4>

<p class="MsoNormal" id="n5211"><span style="color:red" id="n5212">Стих:</span> <b id="n5213">Да воскре́снет
Бог, / и расточа́тся врази́ Его́.</b></p>

<p class="MsoNormal" id="n5214"><span style="color:red" id="n5215">П</span>а́сха / свяще́нная
нам днесь показа́ся; / Па́сха но́ва свята́я; / Па́сха
та́инственная; / Па́сха всечестна́я. / Па́сха Христо́с
Изба́витель; / Па́сха непоро́чная; / Па́сха вели́кая;
/ Па́сха ве́рных. / Па́сха две́ри ра́йския нам отверза́ющая.
/ Па́сха всех освяща́ющая ве́рных.</p>

<p class="MsoNormal" id="n5216"><span style="color:red" id="n5217">Стих:</span> <b id="n5218">Я́ко исчеза́ет
дым, / да исче́знут.</b></p>

<p class="MsoNormal" id="n5219"><span style="color:red" id="n5220">П</span>рииди́те / от виде́ния
жены́ благове́стницы, / и Сио́ну рцы́те: / приими́ /
от нас ра́дости благове́щения, Воскресе́ния Христо́ва: /
красу́йся, лику́й / и ра́дуйся, Иерусали́ме, / Царя́
Христа́ узре́в из гро́ба, / я́ко жениха́ происходя́ща.</p>

<p class="MsoNormal" id="n5221"><span style="color:red" id="n5222">Стих:</span> <b id="n5223">Та́ко да поги́бнут
гре́шницы от Лица́ Бо́жия, / а пра́ведницы да возвеселя́тся.</b></p>

<p class="MsoNormal" id="n5224"><span style="color:red" id="n5225">М</span>ироно́сицы жены́,
/ у́тру глубоку́, / предста́вша гро́бу Живода́вца, /
обрето́ша А́нгела / на ка́мени седя́ща, / и той провеща́в
им, / си́це глаго́лаше: / что и́щете Жива́го с ме́ртвыми;
/ что пла́чете Нетле́ннаго во тли? / Ше́дше, пропове́дите
ученико́м Его́.</p>

<p class="MsoNormal" id="n5226"><span style="color:red" id="n5227">Стих:</span> <b id="n5228">Сей день, его́же
сотвори Госпо́дь, / возра́дуемся и возвесели́мся в онь.</b></p>

<p class="MsoNormal" id="n5229"><span style="color:red" id="n5230">П</span>а́сха кра́сная, /
Па́сха, Госпо́дня Па́сха! / Па́сха всечестна́я / нам
возсия́. Па́сха, / ра́достию друг дру́га обы́мем. / О
Па́сха! / Избавле́ние ско́рби, / и́бо из гро́ба днесь,
/ я́ко от черто́га / возсия́в Христо́с, / жены́ ра́дости
испо́лни, глаго́ля: / пропове́дите апо́столом.</p>

<p class="MsoNormal" id="n5231"><span style="color:red" id="n5232">Слава, глас 8:</span> Пра́вды
со́лнце мы́сленное, Христе́ Бо́же, / из утро́бы све́та
лише́ннаго, / Твои́м пречи́стым прикоснове́нием просвети́вшее
обою́ду, / и на́ши о́чи душе́вныя озари́вшее, / сы́ны
дне покажи́, / да ве́рою вопие́м Ти: / мно́гое Твое́ и
неизрече́нное, е́же на нас благоутро́бие, / Человеколю́бче,
сла́ва Тебе́.</p>

<p class="MsoNormal" id="n5233"><span style="color:red" id="n5234">И ныне, глас 5:</span> Воскресе́ния
день, / и просвети́мся торжество́м, / и друг дру́га обы́мем.
/ Рцем бра́тие, / и ненави́дящим нас, / прости́м вся Воскресе́нием,
/ и та́ко возопии́м: / Христо́с воскре́се из ме́ртвых,
/ сме́ртию смерть попра́в, / и су́щим во гробе́х живо́т
дарова́в.</p>

<p class="MsoNormal" id="n5235"><span style="color:red" id="n5236">И прочее, якоже предписася в
мимошедшия Недели.</span></p>

<h3 id="n5237">Таже отпустительный тропарь, глас 5:</h3>

<p class="MsoNormal" id="n5238"><span style="color:red" id="n5239">С</span>обезнача́льное Сло́во
Отцу́ и Ду́хови, / от Де́вы ро́ждшееся на Спасе́ние на́ше,
/ воспои́м, ве́рнии, и поклони́мся, / я́ко благоволи́ Пло́тию
взы́ти на Крест, / и смерть претерпе́ти, / и воскреси́ти уме́ршия
/ сла́вным воскресе́нием Свои́м.</p>

<p class="MsoNormal" id="n5240"><span style="color:red" id="n5241">Богородичен: </span>Ра́дуйся, Две́ре
Госпо́дня непроходи́мая, / ра́дуйся, стено́ и покро́ве
притека́ющим к Тебе́. / Ра́дуйся, необурева́емое приста́нище
и неискусобра́чная, / ро́ждшая пло́тию Творца́ Твоего́
и Бо́га. / Моля́щи не оскудева́й о воспева́ющих / и кла́няющихся
рождеству́ Твоему́.</p>

<p class="MsoNormal" id="n5242"><span style="color:red" id="n5243">В Неделю на Полунощнице поем канон
Троичен во Октоихе гласа. Таже,</span> Досто́йно есть: <span style="color:red" id="n5244">и прочее, яко обычай, и отпуст.</span></p>

<h2 style="margin-left:0in;text-indent:0in" id="n5245"><a name="_НА_УТРЕНИ_4" id="n5246"></a><span style="text-transform:none" id="n5247">НА УТРЕНИ</span></h2>

<h3 id="n5248">На Бог Госпо́дь:<br id="n5249">
тропарь воскресен дважды, глас 5:</h3>

<p class="MsoNormal" id="n5250"><span style="color:red" id="n5251">С</span>обезнача́льное Сло́во
Отцу́ и Ду́хови, / от Де́вы ро́ждшееся на Спасе́ние на́ше,
/ воспои́м, ве́рнии, и поклони́мся, / я́ко благоволи́ Пло́тию
взы́ти на Крест, / и смерть претерпе́ти, / и воскреси́ти уме́ршия
/ сла́вным воскресе́нием Свои́м.</p>

<p class="MsoNormal" id="n5252"><span style="color:red" id="n5253">Слава, и ныне: Богородичен:</span> Ра́дуйся,
Две́ре Госпо́дня непроходи́мая, / ра́дуйся, стено́ и покро́ве
притека́ющим к Тебе́. / Ра́дуйся, необурева́емое приста́нище
и неискусобра́чная, / ро́ждшая пло́тию Творца́ Твоего́
и Бо́га. / Моля́щи не оскудева́й о воспева́ющих / и кла́няющихся
рождеству́ Твоему́.</p>

<h3 id="n5254">По 1-м стихословии,<br id="n5255">
седальны воскресны, глас 5:</h3>

<p class="MsoNormal" id="n5256"><span style="color:red" id="n5257">К</span>рест Госпо́день похва́лим,
/ погребе́ние Свято́е пе́сньми почти́м, / и Воскресе́ние
Его́ препросла́вим, / я́ко совозста́ви ме́ртвыя от
гроб, я́ко Бог, / плени́в сме́рти держа́ву, и кре́пость
диа́волю, / и су́щим во а́де свет возсия́.</p>

<p class="MsoNormal" id="n5258"><span style="color:red" id="n5259">Стих:</span> <b id="n5260">Воскресни́ Го́споди
Бо́же мой, да вознесе́тся рука́ Твоя́, / не забу́ди
убо́гих Твои́х до конца́.</b></p>

<p class="MsoNormal" id="n5261"><span style="color:red" id="n5262">Г</span>о́споди мертв наре́клся
еси́, умертви́вый смерть, / во гро́бе положи́лся еси́,
истощи́вый гро́бы: / горе́ во́ини гро́ба стрежа́ху,
/ до́ле от ве́ка ме́ртвыя воскреси́л еси́. / Всеси́льне
и Непостижи́ме Го́споди, сла́ва Тебе́.</p>

<p class="MsoNormal" id="n5263"><span style="color:red" id="n5264">Слава, и ныне, Богородичен:</span>
Ра́дуйся, Свята́я Горо́ и Богопрохо́дная, / ра́дуйся,
одушевле́нная купино́ и неопали́мая. / Ра́дуйся, Еди́на
к Бо́гу мiрови Мо́сте, / преводя́й сме́ртныя к Ве́чному
Животу́. / Ра́дуйся, Нетле́нная Отрокови́це, / неискусому́жно
ро́ждшая Спасе́ние душ на́ших.</p>

<h3 id="n5265">По 2-м стихословии седален, глас 5:</h3>

<p class="MsoNormal" id="n5266"><span style="color:red" id="n5267">Г</span>о́споди, посреде́
Тя осужде́нных пригвозди́ша беззако́ннии, / и копие́м ребро́
Твое́ прободо́ша. / О Ми́лостиве! / Погребе́ние бо прия́л
еси́, / разруши́вый а́дова врата́, и воскре́сл еси́
тридне́вно. / Притеко́ша жены́ ви́дети Тя, и возвести́ша
апо́столом воста́ние. / Превозноси́мый Спа́се, Его́же
пою́т а́нгели, благослове́нный Го́споди, сла́ва Тебе́.</p>

<p class="MsoNormal" id="n5268"><span style="color:red" id="n5269">Стих:</span> <b id="n5270">Испове́мся Тебе́
Го́споди всем се́рдцем мои́м, / пове́м вся чудеса́
Твоя́.</b></p>

<p class="MsoNormal" id="n5271"><span style="color:red" id="n5272">С</span>тра́нное Твое́ Спа́се
мой, та́инство, ми́рови спасе́ние бысть: / воскре́с бо от
гро́ба боголе́пно, / истле́вших совоздви́гл еси́ я́ко
Бог, / всех Животе́, Го́споди, сла́ва Тебе́.</p>

<p class="MsoNormal" id="n5273"><span style="color:red" id="n5274">Слава, и ныне, Богородичен:</span>
Неискусобра́чная Неве́сто Богороди́тельнице, / Я́же Е́вину
печа́ль радостотвори́вшая, / воспева́ем ве́рнии и покланя́емся
Тебе́, / я́ко возвела́ еси́ нас от дре́вния кля́твы,
/ и ны́не моли́ непреста́нно, Всепе́тая, Пресвята́я, /
во е́же спасти́ся нам.</p>

<p class="MsoNormal" id="n5275"><span style="color:red" id="n5276">И чтение в толковании Евангелиа, еже
от Иоанна, слово 56, 57, и 58: По Непорочнах тропари:</span> А́нгельский
собо́р: <span style="color:red" id="n5277">и прочее яко обычно.</span></p>

<h3 id="n5278">И абие ипакои, глас 5:</h3>

<p class="MsoNormal" id="n5279"><span style="color:red" id="n5280">А́</span>нгельским зра́ком
ум смуща́юща, / и Боже́ственным воста́нием душе́ю просвеща́емы,
/ мvроно́сицы апо́столом благовествова́ху: / возвести́те во
язы́цех Воскресе́ние, / Го́споду соде́йствующу чудесы́,
/ подаю́щему нам ве́лию ми́лость.</p>

<h3 id="n5281">Степенна, глас 5.<br id="n5282">
Антифон 1:</h3>

<p class="MsoNormal" id="n5283"><span style="color:red" id="n5284">В</span>негда́ скорбе́ти
мне, / Дави́дски пою́ Тебе́, Спа́се мой: / изба́ви ду́шу
мою́ от язы́ка льсти́ваго.</p>

<p class="MsoNormal" id="n5285"><span style="color:red" id="n5286">П</span>усты́нным живо́т
блаже́н есть, / Боже́ственным раче́нием воскриля́ющимся.</p>

<p class="MsoNormal" id="n5287"><span style="color:red" id="n5288">Слава:</span> Святы́м Ду́хом
одержа́тся вся, / ви́димая же с неви́димыми: / Самодержа́вен
бо сый, / Тро́ицы Еди́н есть нело́жно.</p>

<p class="MsoNormal" id="n5289"><span style="color:red" id="n5290">И ныне, тойже.</span></p>

<h3 id="n5291">Антифон 2:</h3>

<p class="MsoNormal" id="n5292"><span style="color:red" id="n5293">Н</span>а го́ры душе́,
воздви́гнемся, / гряди́ та́мо, отню́дуже по́мощь и́дет.</p>

<p class="MsoNormal" id="n5294"><span style="color:red" id="n5295">Д</span>есна́я Твоя́ рука́,
и мене́, Христе́, каса́ющися, / от ле́сти вся́кия да
сохрани́т.</p>

<p class="MsoNormal" id="n5296"><span style="color:red" id="n5297">Слава:</span> Свято́му Ду́ху
богосло́вяще рцем: / Ты еси́ Бог, Живо́т, Раче́ние, Свет,
Ум: / Ты Благосты́ня, Ты ца́рствуеши во ве́ки.</p>

<p class="MsoNormal" id="n5298"><span style="color:red" id="n5299">И ныне, тойже.</span></p>

<h3 id="n5300">Антифон 3:</h3>

<p class="MsoNormal" id="n5301"><span style="color:red" id="n5302">О</span> ре́кших мне: во дворы́
вни́дем Госпо́дня: / ра́дости мно́гия испо́лнен быв, моли́твы
возсыла́ю.</p>

<p class="MsoNormal" id="n5303"><span style="color:red" id="n5304">В</span> дому́ Дави́дове
стра́шная соверша́ются: / огнь бо та́мо паля́ всяк сра́мный
ум.</p>

<p class="MsoNormal" id="n5305"><span style="color:red" id="n5306">Слава:</span> Свято́му Ду́ху
живонача́льное досто́инство, / от Него́же вся́кое живо́тно
одушевля́ется, / я́ко во Отце́, ку́пно же и Сло́ве.</p>

<p class="MsoNormal" id="n5307"><span style="color:red" id="n5308">И ныне, тойже.</span></p>

<h3 id="n5309">Прокимен, глас 5:</h3>

<p class="MsoNormal" style="text-autospace:ideograph-numeric" id="n5310"><span style="color:red" id="n5311">В</span>оскресни́, Го́споди Бо́же мой, да вознесе́тся
рука́ Твоя́, / я́ко Ты ца́рствуеши во ве́ки. <span style="color:red" id="n5312">Стих:</span> Испове́мся Тебе́, Го́споди, всем се́рдцем
мои́м, пове́м вся чудеса́ Твоя́.</p>

<p class="MsoNormal" id="n5313"><span style="color:red" id="n5314">Таже другий прокимен: </span>Вся́кое
дыха́ние / да хва́лит Го́спода. <span style="color:red" id="n5315">Стих:</span>
Хвали́те Бо́га во святы́х Его́, хвали́те Его́ в
утверже́нии си́лы Его́.</p>

<h3 id="n5316">Евангелие воскресно утреннее 8-е,<br id="n5317">
от Иоанна, зачало 64. [Ин. 20, 11–18.]</h3>

<p class="MsoNormal" id="n5318"><span style="color:red" id="n5319">В</span>о вре́мя о́но,
Мари́я стоя́ше у гро́ба вне пла́чущи. Я́коже пла́кашеся,
прини́че во гроб и ви́де два а́нгела в бе́лых ри́зах
седя́ща, еди́наго у главы́ и еди́наго у ногу́, иде́же
бе лежа́ло те́ло Иису́сово. И глаго́ласта ей о́на: же́но,
что пла́чешися? Глаго́ла и́ма: я́ко взя́ша Го́спода
моего́, и не вем, где положи́ша Его́. И сия́ ре́кши
обрати́ся вспять и ви́де Иису́са стоя́ща, и не ве́дяше,
я́ко Иису́с есть. Глаго́ла ей Иису́с: же́но, что пла́чеши,
кого́ и́щеши? Она́ же мня́щи, я́ко вертогра́дарь
есть, глаго́ла Ему́: го́споди, а́ще ты еси́ взял Его́,
пове́ждь ми, где еси́ положи́л Его́, и аз возму́ Его́.
Глаго́ла ей Иису́с: Мари́е. Она́ же обра́щшися глаго́ла
Ему́: Раввуни́, е́же глаго́лется, Учи́телю. Глаго́ла
ей Иису́с: не прикаса́йся Мне, не у бо взыдо́х ко Отцу́
Моему́: иди́ же ко бра́тии Мое́й и рцы им: восхожду́
ко Отцу́ Моему́ и Отцу́ ва́шему, и Бо́гу Моему́ и
Бо́гу ва́шему. Прии́де же Мари́я Магдали́на пове́дающи
ученико́м, я́ко ви́де Го́спода, и сия́ рече́ ей.</p>

<h3 id="n5320">Таже глаголем трижды:</h3>

<p class="MsoNormal" id="n5321"><span style="color:red" id="n5322">В</span>оскресе́ние Христо́во
ви́девше, / поклони́мся Свято́му Го́споду Иису́су, / еди́ному
безгре́шному, / Кресту́ Твоему́ покланя́емся, Христе́,
/ и свято́е Воскресе́ние Твое́ пое́м и сла́вим. / Ты бо
еси́ Бог наш, / ра́зве Тебе́ ино́го не зна́ем, / и́мя
Твое́ имену́ем. / Прииди́те вси ве́рнии, / поклони́мся
Свято́му Христо́ву Воскресе́нию, / се бо прии́де Кресто́м
ра́дость всему́ ми́ру. / Всегда́ благословя́ще Го́спода,
/ пое́м Воскресе́ние Его́: / распя́тие бо претерпе́в,
/ сме́ртию смерть разруши́.</p>

<p class="MsoNormal" id="n5323"><span style="color:red" id="n5324">Псалом 50. И целование Евангелиа.</span></p>

<h3 id="n5325">Таже глаголем<br id="n5326">
по 50-м псалме, по обычаю:</h3>

<p class="MsoNormal" style="text-autospace:ideograph-numeric" id="n5327"><span style="color:red" id="n5328">Слава:</span> Моли́твами апо́столов, / Ми́лостиве,
очи́сти / мно́жества согреше́ний на́ших.</p>

<p class="MsoNormal" style="text-autospace:ideograph-numeric" id="n5329"><span style="color:red" id="n5330">И ныне:</span> Моли́твами Богоро́дицы, / Ми́лостиве,
очи́сти / мно́жества согреше́ний на́ших.</p>

<p class="MsoNormal" id="n5331"><span style="color:red" id="n5332">Таже, глас 6: </span>Поми́луй мя,
Бо́же, / по вели́цей ми́лости Твое́й / и по мно́жеству
щедро́т Твои́х / очи́сти беззако́ние мое́.</p>

<p class="MsoNormal" id="n5333"><span style="color:red" id="n5334">Посем стихира: </span>Воскре́с Иису́с
от гро́ба, / я́коже прорече́, / даде́ нам живо́т ве́чный
/ и ве́лию ми́лость.</p>

<p class="MsoNormal" id="n5335"><span style="color:red" id="n5336">Таже, </span>Спаси́ Бо́же
лю́ди Твоя́:</p>

<p class="MsoNormal" id="n5337"><span style="color:red" id="n5338">Канон Пасце, со ирмосы и с
Богородичнами на 8, и слепаго на 6.</span></p>

<h3 id="n5339">Канон Пасхи. Глас 1.<br id="n5340">
Песнь 1.</h3>

<p class="MsoNormal" id="n5341"><span style="color:red" id="n5342">Ирмос:</span> Воскресе́ния
день, / просвети́мся, лю́дие. / Па́сха, Госпо́дня
Па́сха, / от сме́рти бо к жи́зни, / и от земли́ к небеси́,
/ Христо́с Бог нас преведе́, / побе́дную пою́щия.</p>

<p class="MsoNormal" id="n5343"><span style="color:red" id="n5344">Припев:</span> <b id="n5345">Христо́с
воскре́се из ме́ртвых.</b></p>

<p class="MsoNormal" id="n5346"><span style="color:red" id="n5347">О</span>чи́стим чу́вствия,
и у́зрим / непристу́пным све́том / Воскресе́ния, Христа́
/ блиста́ющася, / и ра́дуйтеся, реку́ща, / я́сно да услы́шим,
/ побе́дную пою́ще.</p>

<p class="MsoNormal" id="n5348"><span style="color:red" id="n5349">Припев:</span> <b id="n5350">Христо́с
воскре́се из ме́ртвых.</b></p>

<p class="MsoNormal" id="n5351"><span style="color:red" id="n5352">Н</span>ебеса́ у́бо досто́йно
да веселя́тся, / земля́ же да ра́дуется, / да пра́зднует же
мир, / ви́димый же весь и неви́димый: / Христо́с бо воста́,
/ весе́лие ве́чное.</p>

<h4 id="n5353">Иный канон Богородичен, подобен.<br id="n5354">
Егоже краестрочие на первых тропарех: Феофа́нус. Глас тойже.</h4>

<p class="MsoNormal" id="n5355"><span style="color:red" id="n5356">Припев:</span> <b id="n5357">Пресвята́я
Богоро́дице, спаси́ нас.</b></p>

<p class="MsoNormal" id="n5358"><span style="color:red" id="n5359">У</span>мерщвле́ния преде́л
сломи́ла еси́, / ве́чную жизнь ро́ждшая Христа́, / из
гро́ба возсия́вшаго днесь, / Де́во Всенепоро́чная, / и мир
просвети́вшаго.</p>

<p class="MsoNormal" id="n5360"><span style="color:red" id="n5361">Припев:</span> <b id="n5362">Пресвята́я
Богоро́дице, спаси́ нас.</b></p>

<p class="MsoNormal" id="n5363"><span style="color:red" id="n5364">В</span>оскре́сшаго ви́девши
Сы́на Твоего́ и Бо́га, / ра́дуйся со апо́столы
Богоблагода́тная Чи́стая: / и е́же ра́дуйся пе́рвее, /
я́ко всех ра́дости вина́, восприя́ла еси́, / Богома́ти
Всенепоро́чная.</p>

<h4 id="n5365">Другий канон слепаго, глас 5.<br id="n5366">
Песнь 1.</h4>

<p class="MsoNormal" id="n5367"><span style="color:red" id="n5368">Ирмос:</span> Зе́млю, на ню́же
не возсия́, ни ви́де со́лнце когда́, / бе́здну, ю́же
не ви́де на́гу, широта́ небе́сная, / Изра́иль про́йде
невла́жно, Го́споди, / и ввел еси́ его́ в го́ру святы́ни
Твоея́, / хва́ляща и пою́ща побе́дную песнь.</p>

<p class="MsoNormal" id="n5369"><span style="color:red" id="n5370">Р</span>аспя́тие во́льное
восприи́м, Спа́се, пло́тию, / источи́л еси́ благослове́ние,
и жизнь ми́рови, Влады́ко, / еди́не Всеблагослове́нне, и
всех Соде́телю. / Те́мже благослови́м Тя, пое́м и сла́вим,
пою́ще, / воспева́юще побе́дную песнь.</p>

<p class="MsoNormal" id="n5371"><span style="color:red" id="n5372">В</span> ро́ве Тя преиспо́днейшем
ме́ртва бы́вша, Христе́, / положи́ благообра́зный Ио́сиф,
/ и привали́ к две́рем гро́ба ка́мень, Долготерпели́ве.
/ Но воскре́сл еси́ сла́вне, и м<span lang="EN-US" id="n5373">i</span>р
совозста́вил еси́ пою́щий, / воспева́ющий побе́дную
песнь.</p>

<p class="MsoNormal" id="n5374"><span style="color:red" id="n5375">М</span><span lang="EN-US" id="n5376">v</span>́ра
что прино́сите со слеза́ми вы, / глаго́лаше честны́м жена́м
А́нгел явле́йся? / Христо́с воста́, / те́кше рцы́те
богови́дцем ученико́м, рыда́ющим и пла́чущим, / я́ко
да взыгра́ют и ликовству́ют све́тло.</p>

<p class="MsoNormal" id="n5377"><span style="color:red" id="n5378">Ч</span>удеса́ пресла́вная
сотворя́я, Изба́витель / исцели́ и сле́па от рожде́ния,
/ бре́нием пома́зав, и рек: / иди́ умы́йся в Силоа́ме,
/ я́ко да позна́еши Мя, Бо́га, / по земли́ ше́ствующа,
плоть нося́ща, / за милосе́рдие щедро́т.</p>

<p class="MsoNormal" id="n5379"><span style="color:red" id="n5380">Слава, Троичен:</span> Еди́но
Триипоста́сное Существо́ почита́юще ве́рнии, / просла́вим
Отца́, и Сы́на, и Ду́ха пра́ваго, / Творца́, и Го́спода,
и Изба́вителя всех, еди́наго несозда́ннаго Бога, / со безпло́тными
взыва́юще: / Свят, Свят, Свят еси́ Царю́.</p>

<p class="MsoNormal" id="n5381"><span style="color:red" id="n5382">И ныне, Богородичен:</span> Во утро́бу
неискусобра́чную Твою́ / всели́ся, Чи́стая, Госпо́дь,
за милосе́рдие щедро́т, / спасти́ хотя́ челове́ка
истле́вшаго козньми́ вра́жиими. / Того́ у́бо моли́,
град сей спасти́ / от вся́каго плене́ния и враго́в наше́ствия.</p>

<p class="MsoNormal" id="n5383"><span style="color:red" id="n5384">Катавасия:</span> Спаси́телю Бо́гу,
/ в мо́ри лю́ди немо́крыми нога́ми наста́вльшему, / и
фарао́на со всево́инством пото́пльшему, / Тому́ еди́ному
пои́м, / я́ко просла́вися.</p>

<h3 id="n5385">Песнь 3.</h3>

<p class="MsoNormal" id="n5386"><span style="color:red" id="n5387">Ирмос:</span> Прииди́те, пи́во
пие́м но́вое, / не от ка́мене непло́дна чудоде́емое, /
но нетле́ния исто́чник / из гро́ба одожди́вша Христа́,
/ в Не́мже утвержда́емся.</p>

<p class="MsoNormal" id="n5388"><span style="color:red" id="n5389">Припев:</span> <b id="n5390">Христо́с
воскре́се из ме́ртвых.</b></p>

<p class="MsoNormal" id="n5391"><span style="color:red" id="n5392">Н</span>ы́не вся испо́лнишася
све́та, / не́бо же и земля́, и преиспо́дняя: / да пра́зднует
у́бо вся тварь / воста́ние Христо́во, / в не́мже утвержда́ется.</p>

<p class="MsoNormal" id="n5393"><span style="color:red" id="n5394">Припев:</span> <b id="n5395">Христо́с
воскре́се из ме́ртвых.</b></p>

<p class="MsoNormal" id="n5396"><span style="color:red" id="n5397">В</span>чера́ спогребо́хся
Тебе́ Христе́, / совостаю́ днесь / воскре́сшу Тебе́, /
сраспина́хся Тебе́ вчера́, / Сам мя спросла́ви Спа́се
во Ца́рствии Твое́м.</p>

<p class="MsoNormal" id="n5398"><span style="color:red" id="n5399">Припев:</span> <b id="n5400">Пресвята́я
Богоро́дице, спаси́ нас.</b></p>

<p class="MsoNormal" id="n5401"><span style="color:red" id="n5402">Н</span>а нетле́нную жизнь
прихожду́ днесь / бла́гостию ро́ждшагося из Тебе́, Чи́стая,
/ и всем конце́м свет облиста́вшаго.</p>

<p class="MsoNormal" id="n5403"><span style="color:red" id="n5404">Припев:</span> <b id="n5405">Пресвята́я
Богоро́дице, спаси́ нас.</b></p>

<p class="MsoNormal" id="n5406"><span style="color:red" id="n5407">Б</span>о́га, Его́же
родила́ еси́ пло́тию, / из ме́ртвых, я́коже рече́,
/ воста́вша ви́девши, Чи́стая, лику́й, / и Сего́ я́ко
Бо́га Пречи́стая возвелича́й.</p>

<p class="MsoNormal" id="n5408"><span lang="EN-US" id="n5409">&nbsp;</span></p>

<p class="MsoNormal" id="n5410"><span style="color:red" id="n5411">Ин. Ирмос:</span> Дви́жимое се́рдце
мое́, Го́споди, / волна́ми жите́йскими, / утверди́, во
приста́нище ти́хое / наставля́я я́ко Бог.</p>

<p class="MsoNormal" id="n5412"><span style="color:red" id="n5413">К</span>оле́блющихся сердца́
утверди́л еси́, / зе́млю всю поколеба́в, Долготерпели́ве,
/ честны́м распя́тием Твои́м / е́же претерпе́л еси́
пло́тию.</p>

<p class="MsoNormal" id="n5414"><span style="color:red" id="n5415">В</span> но́вем гро́бе
Тебе́ положи́, Ще́дре, Ио́сиф благообра́зный, / воскре́сл
же еси́ из ме́ртвых тридне́вен, новосотвори́вый нас.</p>

<p class="MsoNormal" id="n5416"><span style="color:red" id="n5417">Ч</span>то я́ко ме́ртва и́щете
Го́спода? / Воскре́се, я́коже рече́, / А́нгел жена́м
веща́ше, / блиста́яся боже́ственным зра́ком.</p>

<p class="MsoNormal" id="n5418"><span style="color:red" id="n5419">С</span>ле́па иногда́ от
рожде́ния, присту́пльша к Тебе́ / исцели́л еси́ Всеще́дре,
/ сла́вяща смотре́ние Твое́ и чудеса́.</p>

<p class="MsoNormal" id="n5420"><span style="color:red" id="n5421">Слава, Троичен:</span> Бо́гу
Отцу́ покланя́емся пребезнача́льному, и Сы́ну, и Боже́ственному
Ду́ху, / тринесозда́нному Естеству́, Триипоста́сному, еди́ному
Бо́гу всех.</p>

<p class="MsoNormal" id="n5422"><span style="color:red" id="n5423">И ныне, Богородичен:</span> Из чре́ва
деви́ческа родила́ еси́ Бо́га воплоще́нна, / Ему́же
моли́ся, Всесвята́я Влады́чице, уще́дрити нас.</p>

<p class="MsoNormal" id="n5424"><span style="color:red" id="n5425">Катавасия:</span> Си́лою Креста́
Твоего́, Христе́, / утверди́ мое́ помышле́ние, / во е́же
пе́ти и сла́вити / спаси́тельное Твое́ Вознесе́ние.</p>

<h3 id="n5426">Кондак и икос Пасце, глас 8:</h3>

<p class="MsoNormal" id="n5427"><span style="color:red" id="n5428">А́</span>ще и во гроб снизше́л
еси́, Безсме́ртне, / но а́дову разруши́л еси́ си́лу,
/ и воскре́сл еси́, я́ко победитель, Христе́ Бо́же, /
жена́м мироно́сицам веща́вый: ра́дуйтеся, / и Твои́м
апо́столом мир да́руяй, / па́дшим подая́й воскресе́ние.</p>

<p class="MsoNormal" id="n5429"><span style="color:red" id="n5430">Икос:</span> Е́же пре́жде
со́лнца Со́лнце заше́дшее иногда́ во гроб, / предвари́ша
ко у́тру, и́щущия я́ко дне м<span lang="EN-US" id="n5431">v</span>роно́сицы
де́вы, / и друга́ ко друзе́й вопия́ху: / о други́ни!
Прииди́те, воня́ми пома́жем те́ло живоно́сное и
погребе́ное, / плоть воскреси́вшаго па́дшаго Ада́ма, лежа́щую
во гро́бе. / И́дем, потщи́мся я́коже волсви́, и
поклони́мся, / и принесе́м м<span lang="EN-US" id="n5432">v</span>́ра я́ко
да́ры, не в пелена́х, но в плащани́це обви́тому, / и пла́чим,
и возопии́м: о Влады́ко, воста́ни, / па́дшим подая́й
воскресе́ние.</p>

<h4 id="n5433">Таже седален, глас 8:<br id="n5434">
Подобен: <span style="color:windowtext" id="n5435">Прему́дрости:</span></h4>

<p class="MsoNormal" id="n5436"><span style="color:red" id="n5437">В</span>сех Влады́ка и Творе́ц
преходя́, / обре́те на пути́ сле́па седя́ща, пла́чуща
и глаго́люща: / не ви́дех в житии́ со́лнца сия́юща, / ниже́
луны́ све́та озаря́ющаго. / Те́мже вопию́ Ти: / рожде́йся
от Де́вы, просвеще́й вся́ческая, / просвети́ мя, я́ко
благоутро́бен, / да зову́ припа́дая Тебе́, Влады́ко
Христе́ Бо́же: / прегреше́ний оставле́ние да́руй, / за
мно́жество ми́лости нам, Человеколю́бче.</p>

<p class="MsoNormal" id="n5438"><span style="color:red" id="n5439">Слава, и ныне: тойже. И чтение.</span></p>

<h3 id="n5440">Песнь 4.</h3>

<p class="MsoNormal" id="n5441"><span style="color:red" id="n5442">Ирмос:</span> На Боже́ственней
стра́жи / богоглаго́ливый Авваку́м / да ста́нет с
на́ми и пока́жет / светоно́сна А́нгела / я́сно глаго́люща:
/ днесь спасе́ние ми́ру, / я́ко воскре́се Христо́с, /
я́ко всеси́лен.</p>

<p class="MsoNormal" id="n5443"><span style="color:red" id="n5444">Припев:</span> <b id="n5445">Христо́с
воскре́се из ме́ртвых.</b></p>

<p class="MsoNormal" id="n5446"><span style="color:red" id="n5447">М</span>у́жеский у́бо пол,
/ я́ко разве́рзый де́вственную утро́бу, / яви́ся
Христо́с, / я́ко челове́к же, / А́гнец нарече́ся, /
непоро́чен же, / я́ко невку́сен скве́рны, / на́ша Па́сха,
/ и я́ко Бог и́стинен / соверше́н рече́ся.</p>

<p class="MsoNormal" id="n5448"><span style="color:red" id="n5449">Припев:</span> <b id="n5450">Христо́с
воскре́се из ме́ртвых.</b></p>

<p class="MsoNormal" id="n5451"><span style="color:red" id="n5452">Я́</span>ко единоле́тный а́гнец,
/ благослове́нный нам вене́ц Христо́с, / во́лею за всех
закла́н бысть, / Па́сха чисти́тельная, / и па́ки из гро́ба
кра́сное / пра́вды нам возсия́ Со́лнце.</p>

<p class="MsoNormal" id="n5453"><span style="color:red" id="n5454">Припев:</span> <b id="n5455">Христо́с
воскре́се из ме́ртвых.</b></p>

<p class="MsoNormal" id="n5456"><span style="color:red" id="n5457">Б</span>огооте́ц у́бо Дави́д
/ пред се́нным ковче́гом скака́ше игра́я, / лю́дие же
Бо́жии святи́и, / образо́в сбытие́ зря́ще, / весели́мся
Боже́ственне, / я́ко воскре́се Христо́с, / я́ко Всеси́лен.</p>

<p class="MsoNormal" id="n5458"><span style="color:red" id="n5459">Припев:</span> <b id="n5460">Пресвята́я
Богоро́дице, спаси́ нас.</b></p>

<p class="MsoNormal" id="n5461"><span style="color:red" id="n5462">С</span>озда́вый Ада́ма,
Твоего́ пра́отца, Чи́стая, / зи́ждется от Тебе́, / и
сме́ртное жили́ще разори́ Свое́ю сме́ртию днесь, / и
озари́ вся / боже́ственными блиста́ньми воскресе́ния.</p>

<p class="MsoNormal" id="n5463"><span style="color:red" id="n5464">Припев:</span> <b id="n5465">Пресвята́я
Богоро́дице, спаси́ нас.</b></p>

<p class="MsoNormal" id="n5466"><span style="color:red" id="n5467">Е</span>го́же родила́ еси́
Христа́, / прекра́сно из ме́ртвых возсия́вша, Чи́стая,
зря́щи, / до́брая и непоро́чная в жена́х и кра́сная, /
днесь во спасе́ние всех, / со апо́столы ра́дующися, Того́
прославля́й.</p>

<p class="MsoNormal" id="n5468"><span lang="EN-US" id="n5469">&nbsp;</span></p>

<p class="MsoNormal" id="n5470"><span style="color:red" id="n5471">Ин. Ирмос:</span> Услы́шах, Го́споди,
слух Твой и убоя́хся, / разуме́х смотре́ние Твое́ и просла́вих
Тя, / еди́не Человеколю́бче.</p>

<p class="MsoNormal" id="n5472"><span style="color:red" id="n5473">У</span>ме́рша мя дре́вом,
пожре́н быв, Спа́се мой, / жизнь сый, оживи́л еси́ за вели́кую
ми́лость, / сего́ ра́ди, Сло́ве, сла́влю Тя.</p>

<p class="MsoNormal" id="n5474"><span style="color:red" id="n5475">У</span>ченико́м, Го́споди,
соводворя́яся пресла́вно, / сим глаго́лал еси́: иди́те,
/ пропове́дите всю́ду Мое́ Воскресе́ние.</p>

<p class="MsoNormal" id="n5476"><span style="color:red" id="n5477">У</span>веря́я, Го́споди,
воста́ние Твое́, е́же из гро́ба, / лю́бящим Тя, Христе́,
/ во дни мно́ги соводвори́лся еси́, ра́дость творя́
им.</p>

<p class="MsoNormal" id="n5478"><span style="color:red" id="n5479">В</span>оочи́л еси́, Го́споди,
сле́па из утро́бы рожде́нна, рек: / иди́, умы́йся, и
прозри́, Мое́ сла́вя Божество́.</p>

<p class="MsoNormal" id="n5480"><span style="color:red" id="n5481">Слава, Троичен:</span> Единоче́стная,
безнача́льная Тро́ице, / неразде́льная Существо́м, разде́льна
Ипоста́сьми, / спаса́й вся, ве́рно Тя стра́хом сла́вящия.</p>

<p class="MsoNormal" id="n5482"><span style="color:red" id="n5483">И ныне, Богородичен:</span> Рождество́
Твое́, Чи́стая е́же па́че естества́ / славосло́вим,
блажа́ще ве́рно Тебе́, Пренепоро́чная, / я́ко Бо́га
всех Роди́тельницу.</p>

<p class="MsoNormal" id="n5484"><span style="color:red" id="n5485">Катавасия:</span> Услы́шах слух
си́лы Креста́, / я́ко рай отве́рзеся им, / и возопи́х:
/ сла́ва си́ле Твое́й, Го́споди.</p>

<h3 id="n5486">Песнь 5.</h3>

<p class="MsoNormal" id="n5487"><span style="color:red" id="n5488">Ирмос:</span> У́тренюем у́треннюю
глубоку́, / и вме́сто ми́ра песнь принесе́м Влады́це,
/ и Христа́ у́зрим / пра́вды Со́лнце, / всем жизнь возсия́юща.</p>

<p class="MsoNormal" id="n5489"><span style="color:red" id="n5490">Припев:</span> <b id="n5491">Христо́с
воскре́се из ме́ртвых.</b></p>

<p class="MsoNormal" id="n5492"><span style="color:red" id="n5493">Б</span>езме́рное Твое́
благоутро́бие, / а́довыми у́зами содержи́мии зря́ще, /
к све́ту идя́ху, Христе́, / весе́лыми нога́ми, / Па́сху
хва́ляще ве́чную.</p>

<p class="MsoNormal" id="n5494"><span style="color:red" id="n5495">Припев:</span> <b id="n5496">Христо́с
воскре́се из ме́ртвых.</b></p>

<p class="MsoNormal" id="n5497"><span style="color:red" id="n5498">П</span>ристу́пим свещено́снии,
/ исходя́щу Христу́ из гро́ба, я́ко жениху́, / и спра́зднуем
любопра́зднственными чи́нми / Па́сху Бо́жию спаси́тельную.</p>

<p class="MsoNormal" id="n5499"><span style="color:red" id="n5500">Припев:</span> <b id="n5501">Пресвята́я
Богоро́дице, спаси́ нас.</b></p>

<p class="MsoNormal" id="n5502"><span style="color:red" id="n5503">П</span>росвеща́ется боже́ственными
луча́ми и живоно́сными / воскресе́ния Сы́на Твоего́, /
Богома́ти Пречи́стая, / и ра́дости исполня́ется благочести́вых
собра́ние.</p>

<p class="MsoNormal" id="n5504"><span style="color:red" id="n5505">Припев:</span> <b id="n5506">Пресвята́я
Богоро́дице, спаси́ нас.</b></p>

<p class="MsoNormal" id="n5507"><span style="color:red" id="n5508">Н</span>е разве́рзл еси́
врата́ де́вства в воплоще́нии, / гро́ба не разруши́л
еси́ печа́тей, Царю́ созда́ния, / отону́дуже
воскре́сшаго Тя зря́щи, Ма́ти, ра́довашеся.</p>

<p class="MsoNormal" id="n5509">&nbsp;</p>

<p class="MsoNormal" id="n5510"><span style="color:red" id="n5511">Ин</span><span lang="EN-US" style="color:red" id="n5512">. </span><span style="color:red" id="n5513">Ирмос</span><span lang="EN-US" style="color:red" id="n5514">:</span><span lang="EN-US" id="n5515"> </span>Окая<span lang="EN-US" id="n5516">́</span>нную ду<span lang="EN-US" id="n5517">́</span>шу мою<span lang="EN-US" id="n5518">́, </span>нощеборю<span lang="EN-US" id="n5519">́</span>щуюся со тьмо<span lang="EN-US" id="n5520">́</span>ю страсте<span lang="EN-US" id="n5521">́</span>й<span lang="EN-US" id="n5522">, / </span>предвари<span lang="EN-US" id="n5523">́</span>в уще<span lang="EN-US" id="n5524">́</span>дри<span lang="EN-US" id="n5525">, </span>и возсия<span lang="EN-US" id="n5526">́</span>й
мы<span lang="EN-US" id="n5527">́</span>сленное со<span lang="EN-US" id="n5528">́</span>лнце<span lang="EN-US" id="n5529">, / </span>днесве<span lang="EN-US" id="n5530">́</span>тлыя звезды<span lang="EN-US" id="n5531">́ </span>во мне<span lang="EN-US" id="n5532">, / </span>во е<span lang="EN-US" id="n5533">́</span>же раздели<span lang="EN-US" id="n5534">́</span>ти нощь от све<span lang="EN-US" id="n5535">́</span>та<span lang="EN-US" id="n5536">.</span></p>

<p class="MsoNormal" id="n5537"><span style="color:red" id="n5538">В</span>озне́слся еси́ на
Дре́во, Ще́дре, / и совозне́сл еси́ вся челове́ки, / и
бори́теля зми́я умертви́л еси́, / и оживи́л еси́
созда́ние рук Твои́х, я́ко еди́н Бог всех.</p>

<p class="MsoNormal" id="n5539"><span style="color:red" id="n5540">П</span>оложи́лся еси́ во
гро́бе во́лею, Царю́ Безсме́ртне, / и ца́рствия а́дова
вся истощи́л еси́, / ме́ртвыя Воскресе́нием Твои́м
воздви́гнув.</p>

<p class="MsoNormal" id="n5541"><span style="color:red" id="n5542">Ч</span>удеса́ ве́лия соде́ловающаго,
Сло́ве, на земли́, / лю́дие уби́ша Тя, беззако́ннии, /
но Сам Го́споди, еди́н всеси́лен сый, я́коже предре́кл
еси́, / из ме́ртвых воскре́сл еси́, Христе́.</p>

<p class="MsoNormal" id="n5543"><span style="color:red" id="n5544">О́</span>чи отве́рзл неви́девшаго
свет чу́вственный, / души́ просвети́л еси́ зе́ницы, / и
сла́вити сотвори́л еси́ сего́, позна́вша Тя, Творца́,
/ за благоутро́бие яви́вшася челове́ка.</p>

<p class="MsoNormal" id="n5545"><span style="color:red" id="n5546">Слава, Троичен:</span> Тро́ицу
во Еди́нице, / и в Тро́ице Еди́ницу, ве́рнии, славосло́вим
вси, / Отца́ и Сы́на, и Ду́ха Пра́ваго, / еди́наго Бо́га,
Соде́теля всех вои́стинну.</p>

<p class="MsoNormal" id="n5547"><span style="color:red" id="n5548">И ныне, Богородичен:</span> Ка́ко
родила́ еси́, богоблагода́тная Де́во, Ма́ти Чи́стая,
/ не позна́вши иску́са му́жеска? / Ка́ко пита́еши Пита́ющаго
всю тварь? / Я́коже един весть Сам, всех Творе́ц и Бог.</p>

<p class="MsoNormal" id="n5549"><span style="color:red" id="n5550">Катавасия:</span> У́тренююще
вопие́м Ти: / Го́споди, спаси́ ны, / Ты бо еси́ Бог наш, / ра́зве
бо Тебе́ ино́го не зна́ем.</p>

<h3 id="n5551">Песнь 6.</h3>

<p class="MsoNormal" id="n5552"><span style="color:red" id="n5553">Ирмос:</span> Снизше́л еси́
в преиспо́дняя земли́, / и сокруши́л еси́ вереи́ ве́чныя,
/ содержа́щия свя́занныя, Христе́, / и тридне́вен, я́ко
от ки́та Ио́на, / воскре́сл еси́ от гро́ба.</p>

<p class="MsoNormal" id="n5554"><span style="color:red" id="n5555">Припев:</span> <b id="n5556">Христо́с
воскре́се из ме́ртвых.</b></p>

<p class="MsoNormal" id="n5557"><span style="color:red" id="n5558">С</span>охрани́в це́ла зна́мения
Христе́, / воскре́сл еси́ от гро́ба, / ключи́ Де́вы
не вреди́вый в рождестве́ Твое́м, / и отве́рзл еси́
нам ра́йския две́ри.</p>

<p class="MsoNormal" id="n5559"><span style="color:red" id="n5560">Припев:</span> <b id="n5561">Христо́с
воскре́се из ме́ртвых.</b></p>

<p class="MsoNormal" id="n5562"><span style="color:red" id="n5563">С</span>па́се мой, / живо́е
же и неже́ртвенное заколе́ние, / я́ко Бог Сам Себе́ / во́лею
приве́л Отцу́, / совоскреси́л еси́ всеро́днаго Ада́ма,
/ воскре́с от гро́ба.</p>

<p class="MsoNormal" id="n5564"><span style="color:red" id="n5565">Припев:</span> <b id="n5566">Пресвята́я
Богоро́дице, спаси́ нас.</b></p>

<p class="MsoNormal" id="n5567"><span style="color:red" id="n5568">В</span>озведе́ся дре́вле
держи́мое сме́ртию и тле́нием, / воплоти́вшимся от Твоего́
пречи́стаго чре́ва, / к нетле́нней и присносу́щней жи́зни,
/ Богоро́дице Де́во.</p>

<p class="MsoNormal" id="n5569"><span style="color:red" id="n5570">Припев:</span> <b id="n5571">Пресвята́я
Богоро́дице, спаси́ нас.</b></p>

<p class="MsoNormal" id="n5572"><span style="color:red" id="n5573">С</span>ни́де в преиспо́дняя
земли́, / в ложесна́ Твоя́, Чи́стая, сше́дый, / и
всели́выйся и воплоти́выйся па́че ума́, / и воздви́же
с Собо́ю Ада́ма, / воскре́с от гро́ба.</p>

<p class="MsoNormal" id="n5574"><span lang="EN-US" id="n5575">&nbsp;</span></p>

<p class="MsoNormal" id="n5576"><span style="color:red" id="n5577">Ин</span><span lang="EN-US" style="color:red" id="n5578">. </span><span style="color:red" id="n5579">Ирмос</span><span lang="EN-US" style="color:red" id="n5580">:</span><span lang="EN-US" id="n5581"> </span>Я<span lang="EN-US" id="n5582">́</span>коже проро<span lang="EN-US" id="n5583">́</span>ка от зве<span lang="EN-US" id="n5584">́</span>ря изба<span lang="EN-US" id="n5585">́</span>вил еси<span lang="EN-US" id="n5586">́, </span>Го<span lang="EN-US" id="n5587">́</span>споди<span lang="EN-US" id="n5588">, / </span>и мене<span lang="EN-US" id="n5589">́ </span>из глубины<span lang="EN-US" id="n5590">́ </span>несодержи<span lang="EN-US" id="n5591">́</span>мых страсте<span lang="EN-US" id="n5592">́</span>й возведи<span lang="EN-US" id="n5593">́, </span>молю<span lang="EN-US" id="n5594">́</span>ся<span lang="EN-US" id="n5595">, / </span>да приложу<span lang="EN-US" id="n5596">́ </span>призре<span lang="EN-US" id="n5597">́</span>ти ми ко хра<span lang="EN-US" id="n5598">́</span>му свято<span lang="EN-US" id="n5599">́</span>му Твоему<span lang="EN-US" id="n5600">́.</span></p>

<p class="MsoNormal" id="n5601"><span style="color:red" id="n5602">Р</span>аспны́йся с разбо́йники,
Влады́ко, / изба́вил еси́ от разбо́йник лука́вых,
душетле́нных страсте́й, Человеколю́бче Го́споди, / вся пою́щия
Твое́ распя́тие и воста́ние согла́сно.</p>

<p class="MsoNormal" id="n5603"><span style="color:red" id="n5604">П</span>оложи́ша без дыха́ния
Тебе́ ме́ртва, Христе́, во гро́бе, / всем ме́ртвым
вдыха́юща жизнь, / воскре́сл же еси́, Го́споди, вся истощи́вый,
Сло́ве, гро́бы, / Боже́ственною Твое́ю си́лою.</p>

<p class="MsoNormal" id="n5605"><span style="color:red" id="n5606">П</span>о воста́нии, Христе́,
друго́м глаго́лал еси́: / седи́те у́бо во Иерусали́ме,
/ до́ндеже облече́теся си́лою свы́ше непобеди́мою, и
изве́стною по́мощию.</p>

<p class="MsoNormal" id="n5607"><span style="color:red" id="n5608">Б</span>ре́ние сотво́рь, о́чи
слепа́го от рожде́ния пома́зал еси́, / и дарова́л еси́
ему́ прозре́ти, / пою́щу Твою́, Сло́ве, неизрече́нную
си́лу, е́юже спасл еси́ мир.</p>

<p class="MsoNormal" id="n5609"><span style="color:red" id="n5610">Слава, Троичен:</span> Триипоста́сная
Еди́нице, / О́тче нерожде́нне, Сы́не рожде́нне и Ду́ше
исхо́дне, / Трисвяты́й Го́споди, еди́но Существо́ и си́ла,
/ спаса́й вся лю́ди Твоя́.</p>

<p class="MsoNormal" id="n5611"><span style="color:red" id="n5612">И ныне, Богородичен:</span> Вели́чия
Твоя́, Чи́стая, кто испове́сть? / Бо́га бо пло́тию
родила́ еси́ преесте́ственно, / мир Тобо́ю избавля́ющаго,
Де́во Всенепоро́чная, от вся́каго греха́.</p>

<p class="MsoNormal" id="n5613"><span style="color:red" id="n5614">Катавасия:</span> Обы́де мя бе́здна,
/ гроб мне кит бысть, / аз же возопи́х к Тебе́, Человеколю́бцу, /
и спасе́ мя десни́ца Твоя́, Го́споди.</p>

<h3 id="n5615">Кондак, глас 4.<br id="n5616">
Подобен: <span style="color:windowtext" id="n5617">Яви́лся еси́ днесь:</span></h3>

<p class="MsoNormal" id="n5618"><span style="color:red" id="n5619">Д</span>уше́вныма очи́ма
ослепле́н, / к Тебе́, Христе́, прихожду́, / я́коже
слепы́й от рожде́ния, / покая́нием зову́ Ти: / Ты су́щих
во тьме Свет пресве́тлый.</p>

<p class="MsoNormal" id="n5620"><span style="color:red" id="n5621">Икос: </span>Струю́ ми да́руй,
Христе́, прему́дрости неизрече́нныя и ра́зума го́рняго,
/ све́те су́щих во тьме, и прельща́емых наста́вниче, / да
возмогу́ чудеса́ Твоя́ пове́дати, окая́нный, / я́же
боже́ственная кни́га научи́ Ева́нгелиа ми́ра, / си́есть,
слепа́го чудотворе́ние, / я́ко от рожде́ния слеп сый, / о́чи
чу́вственныя прие́млет и душе́вныя, ве́рою взыва́я: / Ты
су́щих во тьме свет пресве́тлый.</p>

<p class="MsoNormal" id="n5622"><span style="color:red" id="n5623">Синаксарь Минеи. Таже Триоди.</span></p>

<h3 id="n5624">Песнь 7.</h3>

<p class="MsoNormal" id="n5625"><span style="color:red" id="n5626">Ирмос:</span> О́троки от пе́щи
изба́вивый, / быв Челове́к, / стра́ждет я́ко сме́ртен,
/ и стра́стию сме́ртное, / в нетле́ния облачи́т благоле́пие,
/ Еди́н благослове́н / отце́в Бог, и препросла́влен.</p>

<p class="MsoNormal" id="n5627"><span style="color:red" id="n5628">Припев:</span> <b id="n5629">Христо́с
воскре́се из ме́ртвых.</b></p>

<p class="MsoNormal" id="n5630"><span style="color:red" id="n5631">Ж</span>ены́ с ми́ры
богому́дрыя в след Тебе́ теча́ху, / Его́же, я́ко
ме́ртва, со слеза́ми иска́ху, / поклони́шася ра́дующияся
Живо́му Бо́гу, / и Па́сху та́йную / Твои́м, Христе́,
ученико́м благовести́ша.</p>

<p class="MsoNormal" id="n5632"><span style="color:red" id="n5633">Припев:</span> <b id="n5634">Христо́с
воскре́се из ме́ртвых.</b></p>

<p class="MsoNormal" id="n5635"><span style="color:red" id="n5636">С</span>ме́рти пра́зднуем
умерщвле́ние, / а́дово разруше́ние, / ино́го жития́ ве́чнаго
нача́ло, / и игра́юще пое́м Вино́внаго, / Еди́наго
благослове́ннаго / отце́в Бо́га, и препросла́вленнаго.</p>

<p class="MsoNormal" id="n5637"><span style="color:red" id="n5638">Припев:</span> <b id="n5639">Христо́с
воскре́се из ме́ртвых.</b></p>

<p class="MsoNormal" id="n5640"><span style="color:red" id="n5641">Я́</span>ко вои́стинну
свяще́нная, / и всепра́зднственная сия́ спаси́тельная нощь,
/ и светоза́рная, / светоно́снаго дне, / воста́ния су́щи провозве́стница,
/ в не́йже безле́тный Свет из гро́ба пло́тски всем возсия́.</p>

<p class="MsoNormal" id="n5642"><span style="color:red" id="n5643">Припев:</span> <b id="n5644">Пресвята́я
Богоро́дице, спаси́ нас.</b></p>

<p class="MsoNormal" id="n5645"><span style="color:red" id="n5646">У</span>мертви́в Сын Твой
смерть, Всенепоро́чная, днесь, / всем сме́ртным пребыва́ющий
живо́т / во ве́ки веко́в дарова́, / еди́н благослове́нный
/ отце́в Бог и препросла́вленный.</p>

<p class="MsoNormal" id="n5647"><span style="color:red" id="n5648">Припев:</span> <b id="n5649">Пресвята́я
Богоро́дице, спаси́ нас.</b></p>

<p class="MsoNormal" id="n5650"><span style="color:red" id="n5651">В</span>сем ца́рствуяй созда́нием,
быв челове́к, / всели́ся в Твою́, Богоблагода́тная, утро́бу,
/ и распя́тие претерпе́в и смерть, / воскре́се боголе́пно,
/ совозста́вив нас я́ко всеси́лен.</p>

<p class="MsoNormal" id="n5652"><span lang="EN-US" id="n5653">&nbsp;</span></p>

<p class="MsoNormal" id="n5654"><span style="color:red" id="n5655">Ин</span><span lang="EN-US" style="color:red" id="n5656">. </span><span style="color:red" id="n5657">Ирмос</span><span lang="EN-US" style="color:red" id="n5658">:</span><span lang="EN-US" id="n5659"> </span>Огня<span lang="EN-US" id="n5660">́ </span>гаси<span lang="EN-US" id="n5661">́</span>лище отроко<span lang="EN-US" id="n5662">́</span>в моли<span lang="EN-US" id="n5663">́</span>тва<span lang="EN-US" id="n5664">, </span>ороша<span lang="EN-US" id="n5665">́</span>ющая пещь<span lang="EN-US" id="n5666">, / </span>пропове<span lang="EN-US" id="n5667">́</span>дница чудесе<span lang="EN-US" id="n5668">́, </span>не опаля<span lang="EN-US" id="n5669">́</span>ющи<span lang="EN-US" id="n5670">, </span>ниже<span lang="EN-US" id="n5671">́ </span>сожига<span lang="EN-US" id="n5672">́</span>ющи<span lang="EN-US" id="n5673">, / </span>песносло<span lang="EN-US" id="n5674">́</span>вцы Бо<span lang="EN-US" id="n5675">́</span>га оте<span lang="EN-US" id="n5676">́</span>ц на<span lang="EN-US" id="n5677">́</span>ших<span lang="EN-US" id="n5678">.</span></p>

<p class="MsoNormal" id="n5679"><span style="color:red" id="n5680">В</span>озди́жену Тебе́ на
Дре́во, Спа́се, / погасе́ со́лнце, земля́ волну́яшеся,
колеба́шеся тварь вся, / и от гроб ме́ртвии востая́ху.</p>

<p class="MsoNormal" id="n5681"><span style="color:red" id="n5682">В</span>оста́вшу Ти из ме́ртвых,
Царю́, / ду́ши совозста́ша та́мо спя́щия, / сла́вящия
си́лу Твою́. / Е́юже сме́ртныя у́зы разреши́шася.</p>

<p class="MsoNormal" id="n5683"><span style="color:red" id="n5684">Р</span>а́но миропома́зати
Тя же́нский прии́де лик, / уве́девше же, Го́споди, воста́вша
Тя, / ра́довахуся со свяще́нными ученики́, / и́миже пода́ждь
нам очище́ние зол.</p>

<p class="MsoNormal" id="n5685"><span style="color:red" id="n5686">Б</span>ре́нием пома́зал еси́
о́чи слепа́го, / и сему́ повеле́л еси́ к Силоа́му
ити́, / омы́вся же, прозре́, / песносло́вя Тя, Христе́,
Царю́ всех.</p>

<p class="MsoNormal" id="n5687"><span style="color:red" id="n5688">Слава, Троичен:</span> Отца́
безначальна, собезначальна же Сы́на и Ду́ха Пресвятаго песнословим: /
Свят, Свят, Свят еси́, Бо́же, Царю́ всех.</p>

<p class="MsoNormal" id="n5689"><span style="color:red" id="n5690">И ныне, Богородичен:</span> По
рождестве́ Де́ва яви́лася еси́, Чи́стая, / Бо́га
бо родила́ еси́, / обнови́вшаго естества́, Пречи́стая,
си́лою Свое́ю, / Его́же моли́ спасти́ся всем нам.</p>

<p class="MsoNormal" id="n5691"><span style="color:red" id="n5692">Катавасия:</span> В пещи́ о́гненней
/ песносло́вцы спасы́й о́троки, / благослове́н Бог оте́ц
на́ших.</p>

<h3 id="n5693">Песнь 8.</h3>

<p class="MsoNormal" id="n5694"><span style="color:red" id="n5695">Ирмос:</span> Сей нарече́нный и
святы́й день, / Еди́н суббо́т Царь и Госпо́дь, / пра́здников
пра́здник / и торжество́ есть торже́ств, / во́ньже благослови́м
Христа́ во ве́ки.</p>

<p class="MsoNormal" id="n5696"><span style="color:red" id="n5697">Припев:</span> <b id="n5698">Христо́с
воскре́се из ме́ртвых.</b></p>

<p class="MsoNormal" id="n5699"><span style="color:red" id="n5700">П</span>рииди́те, но́ваго
виногра́да рожде́ния, / Боже́ственнаго весе́лия, / в наро́читом
дни Воскресе́ния, / Ца́рствия Христо́ва приобщи́мся, / пою́ще
Его́, / я́ко Бо́га, во ве́ки.</p>

<p class="MsoNormal" id="n5701"><span style="color:red" id="n5702">Припев:</span> <b id="n5703">Христо́с
воскре́се из ме́ртвых.</b></p>

<p class="MsoNormal" id="n5704"><span style="color:red" id="n5705">В</span>озведи́ о́крест о́чи
твои́, Сио́не, и виждь: / се бо приидо́ша к тебе́, / я́ко
богосве́тлая свети́ла, / от за́пада, и се́вера, и мо́ря,
/ и восто́ка ча́да твоя́, / в тебе́ благословя́щая
Христа́ во ве́ки.</p>

<p class="MsoNormal" id="n5706"><span style="color:red" id="n5707">Припев:</span> <b id="n5708">Пресвята́я
Тро́ице, Бо́же наш, сла́ва Тебе́.</b></p>

<p class="MsoNormal" id="n5709"><span style="color:red" id="n5710">Троичен:</span> О́тче Вседержи́телю,
и Сло́ве, и Ду́ше, / треми́ соединя́емое во Ипоста́сех
Естество́, / Пресу́щественне и Пребоже́ственне, / в Тя крести́хомся,
/ и Тя благослови́м во вся ве́ки.</p>

<p class="MsoNormal" id="n5711"><span style="color:red" id="n5712">Припев:</span> <b id="n5713">Пресвята́я
Богоро́дице, спаси́ нас.</b></p>

<p class="MsoNormal" id="n5714"><span style="color:red" id="n5715">П</span>рии́де Тобо́ю в
мир Госпо́дь, Де́во Богоро́дице, / и чре́во а́дово
расто́рг, / сме́ртным нам воскресе́ние дарова́, /
те́мже благослови́м Его́ во ве́ки.</p>

<p class="MsoNormal" id="n5716"><span style="color:red" id="n5717">Припев:</span> <b id="n5718">Пресвята́я
Богоро́дице, спаси́ нас.</b></p>

<p class="MsoNormal" id="n5719"><span style="color:red" id="n5720">В</span>сю низложи́в сме́рти
держа́ву Сын Твой, Де́во, / Свои́м воскресе́нием, / я́ко
Бог кре́пкий совознесе́ нас и обожи́, / те́мже
воспева́ем Его́ во ве́ки.</p>

<p class="MsoNormal" id="n5721">&nbsp;</p>

<p class="MsoNormal" id="n5722"><span style="color:red" id="n5723">Ин. Ирмос:</span> Ангелов сонм,
человеков собор, / Царя́ и Зиждителя всех, / священницы, по́йте, благослови́те,
левити, / лю́дие, превозноси́те во вся ве́ки.</p>

<p class="MsoNormal" id="n5724"><span style="color:red" id="n5725">А́</span>нгельстии чи́нове
на Кресте́ Тя ви́девше ви́сима, Христе́ Всецарю́, / и
тварь всю изменя́юща стра́хом, / ужасо́шася, пою́ще Твое́
человеколю́бие.</p>

<p class="MsoNormal" id="n5726"><span style="color:red" id="n5727">А</span>д до́ле Тебе́ ви́дев,
стеня́ше, / и подава́ше ско́ро ме́ртвыя, / от ве́ка та́мо
храни́мыя, Христе́, / песносло́вящия Твое́ человеколю́бие.</p>

<p class="MsoNormal" id="n5728"><span style="color:red" id="n5729">С</span>отворя́я чудеса́,
Христе́, изря́дная, / во́лею воздви́жен был еси́ на
Крест, / и с ме́ртвыми совокупи́лся еси́, умертви́вый а́да,
/ и вся му́жеством отреши́л еси́ у́зники.</p>

<p class="MsoNormal" id="n5730"><span style="color:red" id="n5731">С</span>лепа́го воочи́л еси́
к Тебе́ приступи́вша, Христе́, / сему́ повеле́вый в
Силоа́мову купе́ль ити́, / омы́тися и прозре́ти, и Бо́га
Тя пропове́дати, / пло́тию яви́вшагося во спасе́ние мiра.</p>

<p class="MsoNormal" id="n5732"><span style="color:red" id="n5733">Благослови́м Отца́ и
Сы́на и Свята́го Ду́ха, Го́спода.</span></p>

<p class="MsoNormal" id="n5734"><span style="color:red" id="n5735">Троичен:</span> Тро́ице неразде́льная,
Еди́нице неслия́нная, / Бо́же вся́ческих и Зижди́телю
всех, / песносло́вящия и ве́рно покланя́ющияся держа́ве
Твое́й, / от вся́ких искуше́ний спаса́й.</p>

<p class="MsoNormal" id="n5736"><span style="color:red" id="n5737">И ны́не и при́сно и во
ве́ки веко́в, ами́нь.</span></p>

<p class="MsoNormal" id="n5738"><span style="color:red" id="n5739">Богородичен:</span> Де́во Пречи́стая,
богоблагода́тная, / Твоего́ моли́ Сы́на всегда́, / да
не посрами́т мя в день осужде́ния, но сочте́т избра́нным
овца́м.</p>

<p class="MsoNormal" id="n5740"><span style="color:red" id="n5741">Хва́лим, благослови́м,
покланя́емся Го́сподеви, пою́ще и превознося́ще во вся
ве́ки.</span></p>

<p class="MsoNormal" id="n5742"><span style="color:red" id="n5743">Катавасия:</span> Из Отца́ пре́жде
век рожде́ннаго Сы́на и Бо́га, / и в после́дняя ле́та
воплоще́ннаго от Де́вы Ма́тере, / свяще́нницы по́йте, /
лю́дие превозноси́те во вся ве́ки.</p>

<p class="MsoNormal" id="n5744"><span style="color:red" id="n5745">Честне́йшую: не поем.</span></p>

<h3 id="n5746">Песнь 9.</h3>

<p class="MsoNormal" id="n5747"><span style="color:red" id="n5748">Ирмос:</span> Свети́ся, свети́ся,
/ но́вый Иерусали́ме, / сла́ва бо Госпо́дня / на тебе́
возсия́. / Лику́й ны́не / и весели́ся, Сио́не. / Ты
же, Чи́стая, красу́йся, Богоро́дице, / о воста́нии
Рождества́ Твоего́.</p>

<p class="MsoNormal" id="n5749"><span style="color:red" id="n5750">Припев:</span> <b id="n5751">Христо́с
воскре́се из ме́ртвых.</b></p>

<p class="MsoNormal" id="n5752"><span style="color:red" id="n5753">О</span> Боже́ственнаго, о любе́знаго,
/ о сладча́йшаго Твоего́ гла́са! / С на́ми бо нело́жно
/ обеща́лся еси́ бы́ти, / до сконча́ния ве́ка,
Христе́, / Его́же, ве́рнии, / утвержде́ние наде́жди
иму́ще, ра́дуемся.</p>

<p class="MsoNormal" id="n5754"><span style="color:red" id="n5755">Припев:</span> <b id="n5756">Христо́с
воскре́се из ме́ртвых.</b></p>

<p class="MsoNormal" id="n5757"><span style="color:red" id="n5758">О</span> Па́сха ве́лия и
свяще́ннейшая, Христе́! / О му́дросте, и Сло́ве Бо́жий,
и си́ло! / Подава́й нам и́стее Тебе́ причаща́тися, / в
невече́рнем дни Ца́рствия Твоего́.</p>

<p class="MsoNormal" id="n5759"><span style="color:red" id="n5760">Припев:</span> <b id="n5761">Пресвята́я
Богоро́дице, спаси́ нас.</b></p>

<p class="MsoNormal" id="n5762"><span style="color:red" id="n5763">С</span>огла́сно, Де́во,
Тебе́ блажи́м ве́рнии: / ра́дуйся, две́ре
Госпо́дня, / ра́дуйся, гра́де одушевле́нный, /
ра́дуйся, Ея́же ра́ди нам ны́не возсия́ свет, / из
Тебе́ Рожде́ннаго из ме́ртвых Воскресе́ния.</p>

<p class="MsoNormal" id="n5764"><span style="color:red" id="n5765">Припев:</span> <b id="n5766">Пресвята́я
Богоро́дице, спаси́ нас.</b></p>

<p class="MsoNormal" id="n5767"><span style="color:red" id="n5768">В</span>есели́ся и
ра́дуйся, боже́ственная две́ре Све́та, / заше́дый бо
Иису́с во гроб возсия́, / просия́в со́лнца светле́е, /
и ве́рныя вся озари́в, / Богора́дованная Влады́чице.</p>

<p class="MsoNormal" id="n5769">&nbsp;</p>

<p class="MsoNormal" id="n5770"><span style="color:red" id="n5771">Ин. Ирмос:</span> Я́ко сотвори́
Тебе́ вели́чия Си́льный, / Де́ву явль Тя чи́сту по рождестве́,
/ я́ко ро́ждшую без се́мене Своего́ Творца́, / тем Тя,
Богоро́дице, велича́ем.</p>

<p class="MsoNormal" id="n5772"><span style="color:red" id="n5773">Н</span>а Дре́ве кре́стнем
пригвозди́лся еси́, Христе́ Бо́же, / и вся победи́л еси́
вра́жия сопроти́вная нача́ла, / и пе́рвую кля́тву
потреби́л еси́, Спа́се, / те́мже Тя по до́лгу велича́ем.</p>

<p class="MsoNormal" id="n5774"><span style="color:red" id="n5775">Я́</span>ко ви́де Тя, Сло́ве,
ад до́ле с душе́ю, воздохну́, / и вся ме́ртвыя стра́хом
отреши́, / позна́вшия держа́ву вла́сти Твоея́, / те́мже
Тя по до́лгу велича́ем.</p>

<p class="MsoNormal" id="n5776"><span style="color:red" id="n5777">З</span>на́мения сотворя́юща
и чудеса́ стра́шная, / собо́р евре́йский зря, за́вистию
уби́, / плени́вшаго ад Воскресе́нием Свои́м, / и всех, я́ко
си́лен, возставля́ющаго.</p>

<p class="MsoNormal" id="n5778"><span style="color:red" id="n5779">В</span>оста́л еси́, я́коже
рекл еси́, Животода́вче, из ме́ртвых, / и яви́лся еси́
святы́м ученико́м по воста́нии, / зна́мения сотвори́вый,
и воочи́вый слепы́я, / с ни́миже Тя во ве́ки велича́ем.</p>

<p class="MsoNormal" id="n5780"><span style="color:red" id="n5781">Слава, Троичен:</span> Свет Отца́
чту, Свет сла́влю и Сы́на, Свет воспева́ю Ду́ха Пра́ваго,
/ еди́н Свет неразде́льный, в трие́х Ли́цех разумева́емый,
/ Бо́га Царя́ всея́ тва́ри.</p>

<p class="MsoNormal" id="n5782"><span style="color:red" id="n5783">И ныне, Богородичен:</span> Яви́вшися
простра́ннейшая небе́с, Де́во Чи́стая, / вмести́ла еси́
пло́тию Бо́га неопи́саннаго, / и родила́ еси́ всех
Избавле́ние, / ве́рою несумне́нною воспева́ющих Тя.</p>

<p class="MsoNormal" id="n5784"><span style="color:red" id="n5785">Катавасия:</span> Тя па́че ума́
и словесе́ Ма́терь Бо́жию, / в ле́то Безле́тнаго
неизрече́нно ро́ждшую, / ве́рнии единому́дренно велича́ем.</p>

<h3 id="n5786">Ексапостиларий праздника. Самогласен:</h3>

<p class="MsoNormal" id="n5787"><span style="color:red" id="n5788">П</span>ло́тию усну́в, / я́ко
мертв, / Царю́ и Го́споди, / тридне́вен воскре́сл еси́,
/ Ада́ма воздви́г от тли, / и упраздни́в смерть, / Па́сха
нетле́ния, / ми́ра спасе́ние.</p>

<h4 id="n5789">Слава, слепаго. Подобен:</h4>

<p class="MsoNormal" id="n5790">У́мныя мои́ о́чи, / ослепле́нныя, Го́споди,
от мра́чнаго греха́, Ты просвети́, / вложи́в, Ще́дре,
смире́ние, / и покая́ния омы́й слеза́ми.</p>

<h4 id="n5791">И ныне:<br id="n5792">
Подобен: <span style="color:windowtext" id="n5793">Жены́ услы́шите:</span></h4>

<p class="MsoNormal" id="n5794"><span style="color:red" id="n5795">М</span>имоиды́й Спас наш, обре́те
сле́па без о́чию, / плю́нув на зе́млю и сотвори́в бре́ние,
пома́за его́, / к Силоа́му посла́ ити́ и умы́тися.
/ Он же умы́вся, прии́де, ви́дя свет Твой, Христе́ мой.</p>

<h3 id="n5796">На хвалитех поставим стихов 8.<br id="n5797">
И поем стихиры воскресны, глас 5:</h3>

<p class="MsoNormal" id="n5798"><span style="color:red" id="n5799">Г</span>о́споди, запеча́тану
гро́бу от беззако́нников, / проше́л еси́ из гро́ба, /
я́коже роди́лся еси́ от Богоро́дицы, / не уразуме́ша,
ка́ко воплоти́лся еси́, безпло́тнии Твои́ а́нгели,
/ не чу́вствоваша, когда́ воскре́сл еси́, стрегу́щии
Тя во́ини. / Обоя́ бо запечатле́стася испыту́ющим, / яви́шася
же чудеса́ кла́няющимся ве́рою та́инству, / е́же
воспева́ющим, / возда́ждь нам ра́дость и ве́лию ми́лость.</p>

<p class="MsoNormal" id="n5800"><span style="color:red" id="n5801">Г</span>о́споди, вереи́ ве́чныя
сокруши́в, / и у́зы растерза́в, от гро́ба воскре́сл
еси́, / оста́вль Твоя́ погреба́льная, / во свиде́тельство
и́стиннаго тридне́внаго Твоего́ погребе́ния, / и предвари́л
еси́ в Галиле́и, в пеще́ре стрего́мый. / Ве́лия Твоя́
ми́лость, Непостижи́ме Спа́се, / поми́луй и спаси́
нас.</p>

<p class="MsoNormal" id="n5802"><span style="color:red" id="n5803">Г</span>о́споди, жены́
теко́ша на гроб, / ви́дети Тя, Христа́, нас ра́ди пострада́вшаго,
/ и прише́дша, обрето́ша а́нгела на ка́мени седя́ща, /
стра́хом отва́льшемся, / и к ним возопи́, глаго́ля: /
воскре́се Госпо́дь, рцы́те ученико́м, / я́ко воскре́се
от ме́ртвых, / спаса́яй ду́ши на́ша.</p>

<p class="MsoNormal" id="n5804"><span style="color:red" id="n5805">Г</span>о́споди, я́коже
изше́л еси́ от запеча́таннаго гро́ба, / та́ко вшел еси́
и две́рем заключе́ным ко ученико́м Твои́м, / показу́я
им теле́сная страда́ния, / я́же подъя́л еси́, Спа́се
Долготерпели́вый, / я́ко от се́мене Дави́дова я́звы
претерпе́л еси́, / я́ко Сын же Бо́жий, мiр свободи́л
еси́. / Ве́лия Твоя́ ми́лость, Непостижи́ме Спа́се,
/ поми́луй и спаси́ нас.</p>

<h4 id="n5806">Ины стихиры Анатолиевы.</h4>

<p class="MsoNormal" id="n5807"><span style="color:red" id="n5808">Г</span>о́споди, Царю́
веко́в и Тво́рче всех, / нас ра́ди распя́тие и погребе́ние
пло́тию прии́мый, / да нас от а́да свободи́ши всех. / Ты
еси́ Бог наш, / ра́зве Тебе́ ино́го не ве́мы.</p>

<p class="MsoNormal" id="n5809"><span style="color:red" id="n5810">Г</span>о́споди, пресия́ющая
Твоя́ чудеса́ кто испове́сть? / Или́ кто возвести́т
стра́шная Твоя́ та́инства? / Вочелове́чивыйся бо нас ра́ди,
я́ко Сам восхоте́л еси́, / держа́ву яви́л еси́ си́лы
Твоея́, / Кресто́м бо Твои́м разбо́йнику рай отве́рзл
еси́, / и погребе́нием Твои́м вереи́ а́довы сокруши́л
еси́, / Воскресе́нием же Твои́м вся́ческая обогати́л
еси́. / Благоутро́бне Го́споди, сла́ва Тебе́.</p>

<p class="MsoNormal" id="n5811"><span style="color:red" id="n5812">М</span>ироно́сицы жены́
гро́ба Твоего́ дости́гше, / зело́ ра́но иска́ху
Тебе́ мv́ры пома́зати, / Безсме́ртнаго Сло́ва и Бо́га,
/ и а́нгела глаго́лы огласи́вшеся, / возвраща́хуся ра́достию
апо́столом возвести́ти я́ве, / я́ко воскре́сл еси́,
Животе́ всех, / и по́дал еси́ мiрови очище́ние и ве́лию
ми́лость.</p>

<p class="MsoNormal" id="n5813"><span style="color:red" id="n5814">Стих:</span> <b id="n5815">При́зри на мя, /
и поми́луй мя.</b></p>

<h3 id="n5816">Самогласен слепаго, глас 8:</h3>

<p class="MsoNormal" id="n5817"><span style="color:red" id="n5818">З</span>а милосе́рдие ми́лости
воплоти́выйся, Христе́ Бо́же, / све́та лише́ннаго от
утро́бы, / милосе́рдием неизре́ченных щедро́т, / сия́ния
Боже́ственнаго сподо́бил еси́, / сего́ зе́ницам пе́рстию
/ созда́тельными пе́рсты Твои́ми прикосну́выйся. / Сам и ны́не,
Светода́телю, / и на́ша озари́ душе́вная чу́вства, / я́ко
еди́н независтнода́тель.</p>

<p class="MsoNormal" id="n5819"><span style="color:red" id="n5820">Слава, глас 8:</span> Кто возглаго́лет
си́лы Твоя́, Христе́? / Или́ кто изочте́т чуде́с
Твои́х мно́жества? / Сугу́б бо я́ко ви́ден был еси́
на земли́ за бла́гость, / сугу́бы и цельбы́ неду́гующим
подава́л еси́, / не то́чию бо теле́сныя о́чи отве́рзл
еси́, / и́же от утро́бы слепо́му, / но и душе́вныя. / Те́мже
Бо́га Тя испове́даше тая́щагося, / и всем подаю́ща ве́лию
ми́лость.</p>

<p class="MsoNormal" id="n5821"><span style="color:red" id="n5822">И ныне:</span> Преблагослове́нна
еси́: <span style="color:red" id="n5823">Славословие великое, и отпуст.</span></p>

<h3 id="n5824">Стихира утренняя, глас 8:</h3>

<p class="MsoNormal" id="n5825"><span style="color:red" id="n5826">М</span>ари́ины сле́зы не
всу́е пролива́ются те́пле, / се бо сподо́бися и уча́щих
А́нгелов, / и виде́ния Самого́ Иису́са. / Но еще́
земна́я му́дрствует, я́ко жена́ немощна́я, / те́мже
и отсыла́ется не прикаса́тися Христу́. / Но оба́че пропове́дница
посыла́ется Твои́м ученико́м, / и́мже благовествова́ние
нося́щи, / е́же ко Оте́ческому жре́бию восхо́д возвеща́ющи.
/ С не́юже сподо́би и нас явле́ния Твоего́, Влады́ко
Го́споди.</p>

<h2 style="margin-left:0in;text-indent:0in" id="n5827"><a name="_НА_ЛИТУРГИИ_6" id="n5828"></a><span style="text-transform:none" id="n5829">НА ЛИТУРГИИ</span></h2>

<h3 id="n5830">Блаженна, гласа его:</h3>

<p class="MsoNormal" id="n5831"><span style="color:red" id="n5832">Р</span>азбо́йник на кресте́
Бо́га Тя бы́ти ве́ровав, Христе́, / испове́да Тя чи́сте
от се́рдца, / помяни́ мя, Го́споди, вопия́, во Ца́рствии
Твое́м.</p>

<p class="MsoNormal" id="n5833"><span style="color:red" id="n5834">И́</span>же на Дре́ве Кре́стнем
/ жизнь процве́тшаго ро́ду на́шему, / и изсуши́вша ю́же
от дре́ва кля́тву, / я́ко Спа́са и Соде́теля согла́сно
воспои́м.</p>

<p class="MsoNormal" id="n5835"><span style="color:red" id="n5836">Р</span>аспе́ншу Ти ся, Христе́,
посреде́ двою́ осужде́нною разбо́йнику, / еди́н у́бо
ху́ля Тя, осужде́н бысть пра́ведне, / други́й же испове́дая
Тя, в рай всели́ся.</p>

<p class="MsoNormal" id="n5837"><span style="color:red" id="n5838">К</span>о апо́столов ли́ку
прише́дша жены́ честны́я, / возопи́ша: Христо́с воскре́се,
/ я́ко Влады́це и Соде́телю Тому́ поклони́мся.</p>

<h3 id="n5839">И от канона слепаго, песнь 6:</h3>

<p class="MsoNormal" id="n5840"><span style="color:red" id="n5841">Р</span>аспны́йся с разбо́йники,
Влады́ко, / изба́вил еси́ от разбо́йник лука́вых,
душетле́нных страсте́й, Человеколю́бче Го́споди, / вся пою́щия
Твое́ распя́тие и воста́ние согла́сно.</p>

<p class="MsoNormal" id="n5842"><span style="color:red" id="n5843">П</span>оложи́ша без дыха́ния
Тебе́ ме́ртва, Христе́, во гро́бе, / всем ме́ртвым
вдыха́юща жизнь: / воскре́сл же еси́, Го́споди, вся истощи́вый,
Сло́ве, гро́бы, / Боже́ственною Твое́ю си́лою.</p>

<p class="MsoNormal" id="n5844"><span style="color:red" id="n5845">П</span>о воста́нии, Христе́,
друго́м глаго́лал еси́: / седи́те у́бо во Иерусали́ме,
/ до́ндеже облече́теся си́лою свы́ше непобеди́мою, и
изве́стною по́мощию.</p>

<p class="MsoNormal" id="n5846"><span style="color:red" id="n5847">Б</span>ре́ние сотво́рь, о́чи
слепа́го от рожде́ния пома́зал еси́, / и дарова́л еси́
ему́ прозре́ти, / пою́щу Твою́, Сло́ве, неизрече́нную
си́лу, е́юже спасл еси́ мир.</p>

<p class="MsoNormal" id="n5848"><span style="color:red" id="n5849">Слава:</span> Триипоста́сная
Еди́нице, / О́тче нерожде́нне, Сы́не рожде́нне и Ду́ше
исхо́дне, / Трисвяты́й Го́споди, еди́но Существо́ и си́ла,
/ спаса́й вся лю́ди Твоя́.</p>

<p class="MsoNormal" id="n5850"><span style="color:red" id="n5851">И ныне:</span> Вели́чия Твоя́,
Чи́стая, кто испове́сть? / Бо́га бо пло́тию родила́
еси́ преесте́ственно, / мир Тобо́ю избавля́ющаго, Де́во
Всенепоро́чная, от вся́каго греха́.</p>

<h3 id="n5852">По входе тропарь воскресен, глас 5:</h3>

<p class="MsoNormal" id="n5853"><span style="color:red" id="n5854">С</span>обезнача́льное Сло́во
Отцу́ и Ду́хови, / от Де́вы ро́ждшееся на Спасе́ние на́ше,
/ воспои́м, ве́рнии, и поклони́мся, / я́ко благоволи́ Пло́тию
взы́ти на Крест, / и смерть претерпе́ти, / и воскреси́ти уме́ршия
/ сла́вным воскресе́нием Свои́м.</p>

<h4 id="n5855">Слава: кондак слепаго, глас 4.</h4>

<p class="MsoNormal" id="n5856"><span style="color:red" id="n5857">Д</span>уше́вныма очи́ма
ослепле́н, / к Тебе́, Христе́, прихожду́, / я́коже
слепы́й от рожде́ния, / покая́нием зову́ Ти: / Ты су́щих
во тьме Свет пресве́тлый.</p>

<h4 id="n5858">И ныне: кондак Пасхи, глас 8:</h4>

<p class="MsoNormal" id="n5859"><span style="color:red" id="n5860">А́</span>ще и во гроб снизше́л
еси́, Безсме́ртне, / но а́дову разруши́л еси́ си́лу,
/ и воскре́сл еси́, я́ко победитель, Христе́ Бо́же, /
жена́м мироно́сицам веща́вый: ра́дуйтеся, / и Твои́м
апо́столом мир да́руяй, / па́дшим подая́й воскресе́ние.</p>

<h3 id="n5861">Прокимен, глас 8:</h3>

<p class="MsoNormal" id="n5862"><span style="color:red" id="n5863">П</span>омоли́теся и воздади́те
/ Го́сподеви Бо́гу на́шему. <span style="color:red" id="n5864">Стих:</span>
Ве́дом во Иуде́и Бог, во Изра́или ве́лие и́мя Его́.</p>

<h3 id="n5865">Апостол Деяний, зачало 38. [Деян. 16, 16–34.]</h3>

<p class="MsoNormal" id="n5866"><span style="color:red" id="n5867">В</span>о дни о́ны, бысть иду́щим
апо́столом на моли́тву, отрокови́ца не́кая иму́щая дух
пытли́в сре́те нас, я́же стяжа́ние мно́го дая́ше
господе́м свои́м волхву́ющи. Та после́довавши Па́влу и
нам, взыва́ше глаго́лющи: си́и челове́цы раби́ Бо́га
Вы́шняго суть, и́же возвеща́ют нам путь спасе́ния. Се же
творя́ше на мно́ги дни. Стужи́в же си Па́вел, и обра́щся,
ду́хови рече́: запреща́ю ти и́менем Иису́са Христа́,
изы́ди из нея́. И изы́де в том часе́. Ви́девше же
госпо́дие ея́, я́ко изы́де наде́жда тяжа́ния их,
пое́мше Па́вла и Сил́у, влеко́ша на торг ко князе́м. И
вве́дше их к воево́дам, ре́ша: си́и челове́цы возмуща́ют
град наш, иуде́е су́ще. И завещава́ют обы́чаи, я́же не
досто́ит нам приима́ти, ни твори́ти, ри́мляном су́щим.
И сни́деся наро́д на них, и воево́ды растерза́вше им ри́зы,
веля́ху па́лицами би́ти их. Мно́ги же да́вше им ра́ны,
всади́ша в темни́цу, завеща́вше темни́чному стра́жу
тве́рдо стрещи́ их. И́же таково́ завеща́ние прие́м,
всади́ их во вну́треннюю темни́цу, и но́ги их заби́ в
кла́де. В полу́нощи же Па́вел и Си́ла моля́щася поя́ста
Бо́га, послу́шаху же их ю́зницы. Внеза́пу же трус бысть ве́лий,
я́ко поколеба́тися основа́нию темни́чному: отверзо́ша
же ся а́бие две́ри вся, и всем ю́зы ослабе́ша. Возбу́ждься
же темни́чный страж, и ви́дев отве́рсты две́ри темни́цы,
извле́к нож, хотя́ше себе́ уби́ти, мня избе́гша ю́зники.
Возгласи́ же гла́сом ве́лиим Па́вел, глаго́ля: ничто́же
сотвори́ себе́ зла, вси бо есмы́ зде. Проси́в же свещи́,
вскочи́, и тре́петен быв, припаде́ к Па́влу и Си́ле. И
изве́д их вон, рече́: госпо́дие, что ми подоба́ет твори́ти,
да спасу́ся? О́ни же реко́ста: ве́руй в Го́спода Иису́са
Христа́, и спасе́шися ты, и весь дом твой. И глаго́ласта ему́
сло́во Госпо́дне, и всем и́же в дому́ его́. И пое́м
я́ в той же час но́щи, измы́ от ран, и крести́ся сам и свои́
ему́ вси а́бие. Введ же я́ в дом свой, поста́ви трапе́зу,
и возра́довася со всем до́мом свои́м, ве́ровав Бо́гу.</p>

<p class="MsoNormal" id="n5868"><span style="color:red" id="n5869">Аллилуиа, глас 8:</span> При́зри
на мя, и поми́луй мя. <span style="color:red" id="n5870">Стих:</span> Стопы́ моя́
напра́ви по словеси́ Твоему́.</p>

<h3 id="n5871">Евангелие Иоанна, зачало 34.<br id="n5872">
[Ин. 9, 1–38.]</h3>

<p class="MsoNormal" id="n5873"><span style="color:red" id="n5874">В</span>о вре́мя о́но,
мимоиды́й Иису́с ви́де челове́ка сле́па от рождества́.
И вопроси́ша Его́ ученицы́ Его́, глаго́люще: Равви́,
кто согреши́; сей ли, или́ роди́теля его́, да слеп роди́ся?
Отвеща́ Иису́с: ни сей согреши́, ни роди́теля его́, но
да явя́тся дела́ Бо́жия на нем. Мне подоба́ет де́лати дела́
Посла́вшаго Мя, до́ндеже день есть: прии́дет нощь, егда́
никто́же мо́жет де́лати. Егда́ в ми́ре есмь, свет есмь
ми́ру. Сия́ рек, плю́ну на зе́млю, и сотвори́ бре́ние
от плюнове́ния, и пома́за о́чи бре́нием слепо́му. И
рече́ ему́: иди́, умы́йся в купе́ли Силоа́мсте, е́же
сказа́ется по́слан. И́де же, и умы́ся, и прии́де ви́дя.
Сосе́ди же и и́же бя́ху ви́дели его́ пре́жде, я́ко
слеп бе, глаго́лаху: не сей ли есть седя́й и прося́й? О́вии
глаго́лаху, я́ко сей есть: ини́и же глаго́лаху, я́ко
подо́бен ему́ есть. Он же глаго́лаше, я́ко аз есмь. Глаго́лаху
же ему́: ка́ко ти отверзо́стеся о́чи? Отвеща́ он и
рече́: Челове́к нарица́емый Иису́с бре́ние сотвори́,
и пома́за о́чи мои́, и рече́ ми: иди́ в купе́ль
Силоа́млю, и умы́йся. Шед же и умы́вся, прозре́х. Ре́ша
же ему́: кто Той есть? Глаго́ла: не вем. Ведо́ша же его́ к
фарисе́ем, и́же бе иногда́ слеп. Бе же суббо́та, егда́
сотвори́ бре́ние Иису́с, и отве́рзе ему о́чи. Па́ки
же вопроша́ху его́ и фарисе́е: ка́ко прозре́? Он же
рече́ им: бре́ние положи́ мне на о́чи, и умы́хся, и ви́жу.
Глаго́лаху же от фарисе́й не́цыи: несть Сей от Бо́га Челове́к,
я́ко суббо́ту не храни́т. О́вии глаго́лаху: ка́ко
мо́жет челове́к гре́шен сицева́ зна́мения твори́ти?
И ра́спря бе в них. Глаго́лаху у́бо слепцу́ па́ки: ты
что глаго́леши о Нем, я́ко отве́рзе о́чи твои́? Он же
рече́, я́ко проро́к есть. Не я́ша у́бо ве́ры иуде́е
о нем, я́ко слеп бе, и прозре́, до́ндеже возгласи́ша роди́теля
того́ прозре́вшаго. И вопроси́ша я́, глаго́люще: сей
ли есть сын ва́ю, его́же вы глаго́лете, я́ко слеп роди́ся?
Ка́ко у́бо ны́не ви́дит? Отвеща́ста же им роди́теля
его́, и ре́ста: ве́мы, я́ко сей есть сын на́ю, и я́ко
слеп роди́ся. Ка́ко же ны́не ви́дит, не ве́мы: или́
кто отве́рзе ему́ о́чи, мы не ве́мы, сам во́зраст и́мать,
самого́ вопроси́те: сам о себе́ да глаго́лет. Сия́
реко́ста роди́теля его́, я́ко боя́стася жидо́в:
уже́ бо бя́ху сложи́лися жи́дове, да а́ще кто Его́
испове́сть Христа́, отлуче́н со́нмища да бу́дет. Сего́
ра́ди роди́теля его́ реко́ста: я́ко во́зраст и́мать,
самого́ вопроси́те. Возгласи́ша же втори́цею челове́ка,
и́же бе слеп, и ре́ша ему́: даждь сла́ву Бо́гу, мы ве́мы,
я́ко Челове́к Сей гре́шен есть. Отвеща́ же он, и рече́:
а́ще гре́шен есть, не вем: еди́но вем, я́ко слеп бех, ны́не
же ви́жу. Ре́ша же ему́ па́ки: что сотвори́ тебе́;
ка́ко отве́рзе о́чи твои́? Отвеща́ им: реко́х вам
уже́, и не слы́шати: что па́ки хо́щете слы́шати; еда́
и вы ученицы́ Его́ хо́щете бы́ти? Они́ же укори́ша
его́, и ре́ша ему́: ты учени́к еси́ Того́, мы же
Моисе́овы есмы́ ученицы́. Мы ве́мы, я́ко Моисе́ови
глаго́ла Бог: Сего́ же не ве́мы, отку́ду есть. Отвеща́
челове́к, и рече́ им: о сем бо ди́вно есть, я́ко вы не ве́сте,
отку́ду есть, и отве́рзе о́чи мои́. Вем же, я́ко гре́шники
Бог не послу́шает, но а́ще кто богочте́ц есть, и во́лю Его́
твори́т, того́ послу́шает. От ве́ка несть слы́шано, я́ко
кто отве́рзе о́чи сле́пу рожде́ну. А́ще не бы был Сей
от Бо́га, не могл бы твори́ти ничесо́же. Отвеща́ша и ре́ша
ему́: во гресе́х ты роди́лся еси́ весь, и ты ли ны учи́ши?
И изгна́ша его́ вон. Услы́ша Иису́с, я́ко изгна́ша
его́ вон, и обре́т его́, рече́ ему́: ты ве́руеши
ли в Сы́на Бо́жия? Отвеща́ он, и рече́: и кто есть, Го́споди,
да ве́рую в Него́? Рече́ же ему́ Иису́с: и ви́дел
еси́ Его́, и глаго́ляй с тобо́ю, Той есть. Он же рече́:
ве́рую, Го́споди, и поклони́ся Ему́.</p>

<h3 id="n5875">Вместо же Достойно: поем:</h3>

<p class="MsoNormal" id="n5876"><span style="color:red" id="n5877">А́</span>нгел вопия́ше
Благода́тней: / Чи́стая Де́во, ра́дуйся! / И па́ки
реку́: ра́дуйся! / Твой Сын воскре́се / тридне́вен от
гро́ба, / и ме́ртвыя воздви́гнувый: / лю́дие,
весели́теся.</p>

<p class="MsoNormal" id="n5878"><span style="color:red" id="n5879">Таже ирмос, глас 1:</span>
Свети́ся, свети́ся, / но́вый Иерусали́ме, / сла́ва бо
Госпо́дня / на тебе́ возсия́. / Лику́й ны́не / и
весели́ся, Сио́не. / Ты же, Чи́стая, красу́йся,
Богоро́дице, / о воста́нии Рождества́ Твоего́.</p>

<h3 id="n5880">Причастный:</h3>

<p class="MsoNormal" id="n5881"><span style="color:red" id="n5882">Т</span>е́ло Христо́во
приими́те, / исто́чника безсме́ртнаго вкуси́те. <span style="color:red" id="n5883">Другий:</span> Хвали́те Го́спода с Небе́с, /
хвали́те Его́ в вы́шних. / <span style="color:red" id="n5884">А</span>ллилу́иа.
<span style="color:red" id="n5885">трижды.</span></p>

<p class="MsoNormal" id="n5886"><span style="color:red" id="n5887">Службу святаго случившагося в Неделю
сию поем на Повечерии.</span></p>

<p class="MsoNormal" id="n5888"><u id="n5889"><span style="color:red" id="n5890"><a href="#_ОГЛАВЛЕНИЕ" id="n5891">В
оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;" id="n5892"><br clear="all" style="page-break-before:always" id="n5893">
</span>

<div class="WordSection10" id="n5894">

<h1 id="n5895"><a name="_Ref199036034" id="n5896"></a><a name="_ОТДАНИЕ_ПРАЗДНИКА_ПАСХИ" id="n5897"></a><span style="text-transform:none" id="n5898">ОТДАНИЕ ПРАЗДНИКА ПАСХИ</span></h1>

<h2 style="margin-left:0in;text-indent:0in" id="n5899"><a name="_ВО_ВТОРНИК_ШЕСТОЙ" id="n5900"></a><span style="text-transform:none" id="n5901">ВО ВТОРНИК ШЕСТОЙ НЕДЕЛИ ПО ПАСЦЕ,<br id="n5902">
ВЕЧЕРА</span></h2>

<p class="MsoNormal" id="n5903"><span style="color:red" id="n5904">По 9-м часе творит священник начало
с кадилом и со свещею, царским дверем отверзенным, и поет:</span> Христо́с
воскре́се: <span style="color:red" id="n5905">со стихи. И по стисех псалом:</span> Благослови́
душе́ моя́ Го́спода: <span style="color:red" id="n5906">И ектениа. Таже
кафисма обычная.</span></p>

<h3 id="n5907">На Го́споди воззва́х: поем стихиры самогласны<br id="n5908">
слепаго, на 6. Глас 2:</h3>

<p class="MsoNormal" id="n5909"><span style="color:red" id="n5910">С</span>лепы́й роди́выйся,
в свое́м по́мысле глаго́лаше: / еда́ аз грех ра́ди
роди́тельных роди́хся без о́чию, / еда́ аз за неве́рие
язы́ков роди́хся во обличе́ние? / Не домышля́юся вопроша́ти,
/ когда́ нощь, когда́ день? / Не терпи́та ми но́зе ка́меннаго
претыка́ния, / не ви́дех бо со́лнца сия́юща, / ниже́
во о́бразе мене́ Созда́вшаго. / Но молю́ Ти ся Христе́
Бо́же, / при́зри на мя и поми́луй мя.</p>

<p class="MsoNormal" id="n5911"><span style="color:red" id="n5912">М</span>имоходя́ Иису́с от
святи́лища, / обре́те челове́ка сле́па от рожде́ния, /
и умилосе́рдився положи́ бре́ние на о́чию его́, и рече́
к нему́: / иди́ умы́йся в Силоа́ме, / и умы́вся прозре́,
сла́ву возсыла́я Бо́гу. / Сосе́ди же его́ глаго́лаху
ему́: / кто твои́ зе́ницы отве́рзе, / и́хже никто́же
от зря́щих исцели́ти возмо́же? / Он же возопи́в, рече́:
/ Челове́к Иису́с глаго́лемый, / Он ми рече́, умы́йся
в Силоа́ме, и прозре́х. / Той есть вои́стинну, / Его́же
рече́ Моисе́й в зако́не, Христа́ Месси́ю: / Той есть
Спас душ на́ших.</p>

<p class="MsoNormal" id="n5913"><span style="color:red" id="n5914">Глас 4:</span> Все житие́ слепы́й
нощь помышля́я, / возопи́ к Тебе́: / Го́споди, отве́рзи
ми зе́ницы, / Сы́не Дави́дов Спа́се наш, / да со все́ми
и аз воспою́ Твою́ силу.</p>

<p class="MsoNormal" id="n5915"><span style="color:red" id="n5916">Глас 5:</span> Го́споди,
мимоходя́ путе́м, / обре́л еси́ челове́ка сле́па
от рожде́ния, / и удивле́ни бы́вше ученицы́, вопроша́ху
Тя глаго́люще: / Учи́телю, кто согреши́: сей ли, / или́
роди́тели его́, да слеп роди́ся? / Ты же Спа́се мой возопи́л
еси́ к ним: / ни сей согреши́, ни роди́тели его́, / но да
явя́тся дела́ Бо́жия на нем. / Мне подоба́ет де́лати
дела́ Посла́вшаго Мя, / я́же никто́же мо́жет де́лати.
/ И сия́ рек, плю́нув до́лу, и бре́ние сотво́рь, /
пома́зал еси́ о́чи его́, рек к нему́: / иди́, умы́йся
в Силоа́мстей купе́ли. / Он же умы́вся здрав бысть, и вопия́ше
к Тебе́: / ве́рую Го́споди, и поклони́ся Тебе́. / Те́мже
вопие́м и мы, поми́луй нас.</p>

<p class="MsoNormal" id="n5917"><span style="color:red" id="n5918">Глас 8:</span> Пра́вды со́лнце
мы́сленное Христе́ Бо́же, / из утро́бы све́та лише́ннаго,
/ Твои́м пречи́стым прикоснове́нием просвети́вшее обою́ду,
/ и на́ша о́чи душе́вныя озари́вшее, / сы́ны дне
покажи́, / да ве́рою вопие́м Ти: / мно́гое Твое́ и
неизрече́нное, е́же на нас благоутро́бие, / Человеколю́бче,
сла́ва Тебе́.</p>

<p class="MsoNormal" id="n5919"><span style="color:red" id="n5920">З</span>а милосе́рдие ми́лости
воплоти́выйся, Христе́ Бо́же, / све́та лише́ннаго от
утро́бы, / милосе́рдием неизре́ченных щедро́т, / сия́ния
Боже́ственнаго сподо́бил еси́, / сего́ зе́ницам пе́рстию
/ созда́тельными пе́рсты Твои́ми прикосну́выйся: / Сам и ны́не,
Светода́телю, / и на́ша озари́ душе́вная чу́вства, / я́ко
еди́н независтнода́тель.</p>

<p class="MsoNormal" id="n5921"><span style="color:red" id="n5922">Слава, и ныне, глас 8: </span>Кто
возглаго́лет си́лы Твоя́, Христе́; / или́ кто изочте́т
чуде́с Твои́х мно́жества? / Сугу́б бо я́ко ви́ден
был еси́ на земли́ за бла́гость, / сугу́бы и цельбы́
неду́гующим подава́л еси́: / не то́чию бо теле́сныя о́чи
отве́рзл еси́, / и́же от утро́бы слепо́му, / но и душе́вныя.
/ Те́мже Бо́га Тя испове́даше тая́щагося, / и всем подаю́ща
ве́лию ми́лость.</p>

<p class="MsoNormal" id="n5923"><span style="color:red" id="n5924">Прокимен дне.</span></p>

<h3 id="n5925">На стиховне стихира, глас 5:</h3>

<p class="MsoNormal" id="n5926"><span style="color:red" id="n5927">Т</span>ебе́ воплоще́ннаго
Спа́са Христа́, / и небес не разлучи́вшася, / во гла́сех пе́ний
велича́ем, / я́ко крест и смерть прия́л еси́ за род наш, / я́ко
человеколю́бец Госпо́дь, / испрове́ргий а́дова врата́,
/ тридне́вно воскре́сл еси́, / спаса́я ду́ши на́ша.</p>

<h4 id="n5928">Таже стихиры Пасхи с припевы их. Глас 5.</h4>

<p class="MsoNormal" id="n5929"><span style="color:red" id="n5930">Стих:</span> <b id="n5931">Да воскре́снет
Бог, / и расточа́тся врази́ Его́.</b></p>

<p class="MsoNormal" id="n5932"><span style="color:red" id="n5933">П</span>а́сха / свяще́нная
нам днесь показа́ся; / Па́сха но́ва свята́я; / Па́сха
та́инственная; / Па́сха всечестна́я. / Па́сха Христо́с
Изба́витель; / Па́сха непоро́чная; / Па́сха вели́кая;
/ Па́сха ве́рных. / Па́сха две́ри ра́йския нам отверза́ющая.
/ Па́сха всех освяща́ющая ве́рных.</p>

<p class="MsoNormal" id="n5934"><span style="color:red" id="n5935">Стих:</span> <b id="n5936">Я́ко исчеза́ет
дым, / да исче́знут.</b></p>

<p class="MsoNormal" id="n5937"><span style="color:red" id="n5938">П</span>рииди́те / от виде́ния
жены́ благове́стницы, / и Сио́ну рцы́те: / приими́ /
от нас ра́дости благове́щения, Воскресе́ния Христо́ва: /
красу́йся, лику́й / и ра́дуйся, Иерусали́ме, / Царя́
Христа́ узре́в из гро́ба, / я́ко жениха́ происходя́ща.</p>

<p class="MsoNormal" id="n5939"><span style="color:red" id="n5940">Стих:</span> <b id="n5941">Та́ко да поги́бнут
гре́шницы от Лица́ Бо́жия, / а пра́ведницы да возвеселя́тся.</b></p>

<p class="MsoNormal" id="n5942"><span style="color:red" id="n5943">М</span>ироно́сицы жены́,
/ у́тру глубоку́, / предста́вша гро́бу Живода́вца, /
обрето́ша А́нгела / на ка́мени седя́ща, / и той провеща́в
им, / си́це глаго́лаше: / что и́щете Жива́го с ме́ртвыми;
/ что пла́чете Нетле́ннаго во тли? / Ше́дше, пропове́дите
ученико́м Его́.</p>

<p class="MsoNormal" id="n5944"><span style="color:red" id="n5945">Стих:</span> <b id="n5946">Сей день, его́же
сотвори Госпо́дь, / возра́дуемся и возвесели́мся в онь.</b></p>

<p class="MsoNormal" id="n5947"><span style="color:red" id="n5948">П</span>а́сха кра́сная, /
Па́сха, Госпо́дня Па́сха! / Па́сха всечестна́я / нам
возсия́. Па́сха, / ра́достию друг дру́га обы́мем. / О
Па́сха! / Избавле́ние ско́рби, / и́бо из гро́ба днесь,
/ я́ко от черто́га / возсия́в Христо́с, / жены́ ра́дости
испо́лни, глаго́ля: / пропове́дите апо́столом.</p>

<p class="MsoNormal" id="n5949"><span style="color:red" id="n5950">Слава, и ныне, глас 5:</span><span style="color:red" id="n5951"> </span>Воскресе́ния день, / и просвети́мся
торжество́м, / и друг дру́га обы́мем. / Рцем бра́тие, / и
ненави́дящим нас, / прости́м вся Воскресе́нием, / и та́ко
возопии́м: / Христо́с воскре́се из ме́ртвых, / сме́ртию
смерть попра́в, / и су́щим во гробе́х живо́т дарова́в.
<span style="color:red" id="n5952">единожды.</span></p>

<p class="MsoNormal" id="n5953"><span style="color:red" id="n5954">Таже,</span> Ныне отпущаеши: <span style="color:red" id="n5955">Трисвятое. И по</span> О́тче наш:</p>

<h3 id="n5956">Таже тропарь воскресен, глас 5:</h3>

<p class="MsoNormal" id="n5957"><span style="color:red" id="n5958">С</span>обезнача́льное Сло́во
Отцу́ и Ду́хови, / от Де́вы ро́ждшееся на Спасе́ние на́ше,
/ воспои́м, ве́рнии, и поклони́мся; / я́ко благоволи́ Пло́тию
взы́ти на Крест, / и смерть претерпе́ти, / и воскреси́ти уме́ршия
/ сла́вным воскресе́нием Свои́м.</p>

<p class="MsoNormal" id="n5959"><span style="color:red" id="n5960">Слава, и ныне, Богородичен:</span> Ра́дуйся,
Две́ре Госпо́дня непроходи́мая; / ра́дуйся, стено́ и покро́ве
притека́ющим к Тебе́. / Ра́дуйся, необурева́емое приста́нище
и неискусобра́чная, / ро́ждшая пло́тию Творца́ Твоего́
и Бо́га. / Моля́щи не оскудева́й о воспева́ющих / и кла́няющихся
рождеству́ Твоему́.</p>

<p class="MsoNormal" id="n5961"><span style="color:red" id="n5962">И ектениа: </span>Поми́луй нас Бо́же:
<span style="color:red" id="n5963">И обычный отпуст глаголет иерей без креста:</span>
Воскресы́й из ме́ртвых: <span style="color:red" id="n5964">И святаго дне
поминает. И многолетны.</span></p>

<p class="MsoNormal" id="n5965"><span style="color:red" id="n5966">На повечерии по</span> Досто́йно:
<span style="color:red" id="n5967">и по трисвятом, кондак слепаго:</span> Сла́ва, и
ны́не: <span style="color:red" id="n5968">Пасхи: </span>А́ще и во гроб:</p>

<p class="MsoNormal" id="n5969"><span style="color:red" id="n5970">Полунощницу же поем по обычаю с
кафисмою. По 1-м трисвятом, вместо: Се жени́х гряде́т: глаголем
тропарь воскресен: </span>Собезнача́льное сло́во: Сла́ва, и ны́не:
<span style="color:red" id="n5971">Богородичен его. По 2-м трисвятом, вместо: Помяни́
Го́споди я́ко благ: глаголем кондак Пасхи:</span> А́ще и во
гроб: <span style="color:red" id="n5972">Посем, </span>Го́споди поми́луй, <span style="color:red" id="n5973">12. И отпуст. Молитвы же: Помяни́ Го́споди, в наде́жди:
не глаголем.</span></p>

<h2 style="margin-left:0in;text-indent:0in" id="n5974"><a name="_В_СРЕДУ_6-Я" id="n5975"></a><span style="text-transform:none" id="n5976">В СРЕДУ 6-Я СЕДМИЦЫ ПО ПАСЦЕ,<br id="n5977">
НА УТРЕНИ</span></h2>

<p class="MsoNormal" id="n5978"><span style="color:red" id="n5979">Начало творит священник:</span> Сла́ва
святе́й, и единосу́щней: <span style="color:red" id="n5980">по обычаю, с
кадилом, и со стихи, яко изобразися вечера. И по стисех глаголет настоятель,
или чтец:</span> Сла́ва в вы́шних Бо́гу: <span style="color:
red" id="n5981">И шестопсалмие по обычаю:</span></p>

<h3 id="n5982">На Бог Госпо́дь: тропарь воскресен, глас 5:</h3>

<p class="MsoNormal" id="n5983"><span style="color:red" id="n5984">С</span>обезнача́льное Сло́во
Отцу́ и Ду́хови, / от Де́вы ро́ждшееся на Спасе́ние на́ше,
/ воспои́м, ве́рнии, и поклони́мся; / я́ко благоволи́ Пло́тию
взы́ти на Крест, / и смерть претерпе́ти, / и воскреси́ти уме́ршия
/ сла́вным воскресе́нием Свои́м. <span style="color:red" id="n5985">Дважды.</span></p>

<p class="MsoNormal" id="n5986"><span style="color:red" id="n5987">Слава, и ныне, Богородичен:</span> Ра́дуйся,
Две́ре Госпо́дня непроходи́мая; / ра́дуйся, стено́ и покро́ве
притека́ющим к Тебе́. / Ра́дуйся, необурева́емое приста́нище
и неискусобра́чная, / ро́ждшая пло́тию Творца́ Твоего́
и Бо́га. / Моля́щи не оскудева́й о воспева́ющих / и кла́няющихся
рождеству́ Твоему́.</p>

<h3 id="n5988">По 1-м стихословии, седален воскресен, глас 5:</h3>

<p class="MsoNormal" id="n5989"><span style="color:red" id="n5990">К</span>рест Госпо́день похва́лим,
/ погребе́ние Свято́е пе́сньми почти́м, / и Воскресе́ние
Его́ препросла́вим, / я́ко совозста́ви ме́ртвыя от
гроб, я́ко Бог, / плени́в сме́рти держа́ву, и кре́пость
диа́волю, / и су́щим во а́де свет возсия́.</p>

<p class="MsoNormal" id="n5991"><span style="color:red" id="n5992">Стих:</span> <b id="n5993">Воскресни́ Го́споди
Бо́же мой, да вознесе́тся рука́ Твоя́, / не забу́ди
убо́гих Твои́х до конца́.</b></p>

<p class="MsoNormal" id="n5994"><span style="color:red" id="n5995">Г</span>о́споди мертв наре́клся
еси́, умертви́вый смерть, / во гро́бе положи́лся еси́,
истощи́вый гро́бы: / горе́ во́ини гро́ба стрежа́ху,
/ до́ле от ве́ка ме́ртвыя воскреси́л еси́. / Всеси́льне
и Непостижи́ме Го́споди, сла́ва Тебе́.</p>

<p class="MsoNormal" id="n5996"><span style="color:red" id="n5997">Слава, и ныне, Богородичен:</span>
Ра́дуйся, Свята́я Горо́ и Богопрохо́дная, / ра́дуйся,
одушевле́нная купино́ и неопали́мая. / Ра́дуйся, Еди́на
к Бо́гу мiрови Мо́сте, / преводя́й сме́ртныя к Ве́чному
Животу́. / Ра́дуйся, Нетле́нная Отрокови́це, / неискусому́жно
ро́ждшая Спасе́ние душ на́ших.</p>

<p class="MsoNormal" id="n5998"><span style="color:red" id="n5999">И чтение Иоанна.</span></p>

<h3 id="n6000">По 2-м стихословии седален, глас 5:</h3>

<p class="MsoNormal" id="n6001"><span style="color:red" id="n6002">О</span>тцу́ и Ду́хови
собезнача́льный, / и́же све́том я́ко ри́зою одева́яйся,
/ человеколю́бно в на́ше естество́ облече́ся, / и неду́ги
челове́ческия отгоня́я я́ко Бог, / просвети́ и зе́ницы
от ложе́сн ма́терних лише́ннаго све́та. <span style="color:red" id="n6003">[Дважды.]</span></p>

<h3 id="n6004">Таже глаголем трижды:</h3>

<p class="MsoNormal" id="n6005"><span style="color:red" id="n6006">В</span>оскресе́ние Христо́во
ви́девше, / поклони́мся Свято́му Го́споду Иису́су, / еди́ному
безгре́шному, / Кресту́ Твоему́ покланя́емся, Христе́,
/ и свято́е Воскресе́ние Твое́ пое́м и сла́вим. / Ты бо
еси́ Бог наш, / ра́зве Тебе́ ино́го не зна́ем, / и́мя
Твое́ имену́ем. / Прииди́те вси ве́рнии, / поклони́мся
Свято́му Христо́ву Воскресе́нию, / се бо прии́де Кресто́м
ра́дость всему́ ми́ру. / Всегда́ благословя́ще Го́спода,
/ пое́м Воскресе́ние Его́: / распя́тие бо претерпе́в,
/ сме́ртию смерть разруши́.</p>

<p class="MsoNormal" id="n6007"><span style="color:red" id="n6008">Псалом 50-й.</span></p>

<p class="MsoNormal" id="n6009"><span style="color:red" id="n6010">Каноны три: Пасце со ирмосы на 6, и
слепаго на 4, и предпразднству Вознесения, на 4.</span></p>

<h3 id="n6011">Канон Пасхи. Глас 1.<br id="n6012">
Песнь 1.</h3>

<p class="MsoNormal" id="n6013"><span style="color:red" id="n6014">Ирмос:</span> Воскресе́ния
день, / просвети́мся, лю́дие. / Па́сха, Госпо́дня
Па́сха, / от сме́рти бо к жи́зни, / и от земли́ к небеси́,
/ Христо́с Бог нас преведе́, / побе́дную пою́щия.</p>

<p class="MsoNormal" id="n6015"><span style="color:red" id="n6016">Припев:</span> <b id="n6017">Христо́с
воскре́се из ме́ртвых.</b></p>

<p class="MsoNormal" id="n6018"><span style="color:red" id="n6019">О</span>чи́стим чу́вствия,
и у́зрим / непристу́пным све́том / Воскресе́ния,
Христа́ / блиста́ющася, / и ра́дуйтеся, реку́ща, /
я́сно да услы́шим, / побе́дную пою́ще.</p>

<p class="MsoNormal" id="n6020"><span style="color:red" id="n6021">Припев:</span> <b id="n6022">Христо́с
воскре́се из ме́ртвых.</b></p>

<p class="MsoNormal" id="n6023"><span style="color:red" id="n6024">Н</span>ебеса́ у́бо
досто́йно да веселя́тся, / земля́ же да ра́дуется, / да
пра́зднует же мир, / ви́димый же весь и неви́димый: /
Христо́с бо воста́, / весе́лие ве́чное.</p>

<h4 id="n6025">Иный канон Богородичен, подобен.<br id="n6026">
Егоже краестрочие на первых тропарех: Феофа́нус. Глас тойже.</h4>

<p class="MsoNormal" id="n6027"><span style="color:red" id="n6028">Припев:</span> <b id="n6029">Пресвята́я
Богоро́дице, спаси́ нас.</b></p>

<p class="MsoNormal" id="n6030"><span style="color:red" id="n6031">У</span>мерщвле́ния
преде́л сломи́ла еси́, / ве́чную жизнь ро́ждшая
Христа́, / из гро́ба возсия́вшаго днесь, / Де́во
Всенепоро́чная, / и мир просвети́вшаго.</p>

<p class="MsoNormal" id="n6032"><span style="color:red" id="n6033">Припев:</span> <b id="n6034">Пресвята́я
Богоро́дице, спаси́ нас.</b></p>

<p class="MsoNormal" id="n6035"><span style="color:red" id="n6036">В</span>оскре́сшаго
ви́девши Сы́на Твоего́ и Бо́га, / ра́дуйся со
апо́столы Богоблагода́тная Чи́стая: / и е́же ра́дуйся
пе́рвее, / я́ко всех ра́дости вина́, восприя́ла
еси́, / Богома́ти Всенепоро́чная.</p>

<h4 id="n6037">Другий канон слепаго, глас 5.<br id="n6038">
Песнь 1.</h4>

<p class="MsoNormal" id="n6039"><span style="color:red" id="n6040">Ирмос:</span> Зе́млю, на
ню́же не возсия́:</p>

<p class="MsoNormal" id="n6041"><span style="color:red" id="n6042">Р</span>аспя́тие во́льное
восприи́м, Спа́се, пло́тию, / источи́л еси́
благослове́ние, и жизнь ми́рови, Влады́ко, / еди́не
Всеблагослове́нне, и всех Соде́телю. / Те́мже благослови́м
Тя, пое́м и сла́вим, пою́ще, / воспева́юще побе́дную
песнь.</p>

<p class="MsoNormal" id="n6043"><span style="color:red" id="n6044">В</span> ро́ве Тя
преиспо́днейшем ме́ртва бы́вша, Христе́, / положи́
благообра́зный Ио́сиф, / и привали́ к две́рем гро́ба
ка́мень, Долготерпели́ве. / Но воскре́сл еси́ сла́вне,
и м<span lang="EN-US" id="n6045">i</span>р совозста́вил еси́ пою́щий, /
воспева́ющий побе́дную песнь.</p>

<p class="MsoNormal" id="n6046"><span style="color:red" id="n6047">М</span><span lang="EN-US" id="n6048">v</span>́ра
что прино́сите со слеза́ми вы, / глаго́лаше честны́м
жена́м А́нгел явле́йся? / Христо́с воста́, /
те́кше рцы́те богови́дцем ученико́м, рыда́ющим и
пла́чущим, / я́ко да взыгра́ют и ликовству́ют све́тло.</p>

<p class="MsoNormal" id="n6049"><span style="color:red" id="n6050">Ч</span>удеса́ пресла́вная
сотворя́я, Изба́витель / исцели́ и сле́па от
рожде́ния, / бре́нием пома́зав, и рек: / иди́ умы́йся
в Силоа́ме, / я́ко да позна́еши Мя, Бо́га, / по земли́
ше́ствующа, плоть нося́ща, / за милосе́рдие щедро́т.</p>

<h4 id="n6051">Канон предпразднству Вознесения,<br id="n6052">
егоже краестрочие, по алфавиту. Глас 5.<br id="n6053">
Песнь 1.</h4>

<p class="MsoNormal" id="n6054"><span style="color:red" id="n6055">Ирмос:</span> Коня́ и вса́дника
в мо́ре Чермно́е, / сокруша́яй бра́ни / мы́шцею высо́кою,
/ Христо́с истрясе́, / Изра́иля же спасе́, / побе́дную
песнь пою́ща.</p>

<p class="MsoNormal" id="n6056"><span style="color:red" id="n6057">Г</span>оре́ ко Отцу́
Христо́с восхо́дит, / и прино́сит плоть, ю́же от нас
восприя́т, / Того́ воспои́м в похвале́нии днесь, / побе́дную
песнь пою́ще. <span style="color:red" id="n6058">[Дважды.]</span></p>

<p class="MsoNormal" id="n6059"><span style="color:red" id="n6060">Слава:</span> Кни́ги Писа́ний
Боже́ственных, / и про́поведи прему́дрых богоглаго́льник, /
коне́ц я́ве прия́ша, / по воста́нии бо Влады́ка, / восхо́дит
со сла́вою в Небе́сная.</p>

<p class="MsoNormal" id="n6061"><span style="color:red" id="n6062">И ныне:</span> Земля́ та́йно
лику́ет, / и небе́сная весе́лия исполня́ются о вознесе́нии
Христа́, / дре́вле разстоя́щаяся соедини́вшаго благода́тию,
/ и Е́вино прегражде́ние разори́вшаго.</p>

<p class="MsoNormal" id="n6063"><span style="color:red" id="n6064">Катавасия:</span> Спаси́телю Бо́гу,
/ в мо́ри лю́ди немо́крыми нога́ми наста́вльшему, / и
фарао́на со всево́инством пото́пльшему, / Тому́ еди́ному
пои́м, / я́ко просла́вися.</p>

<h3 id="n6065">Песнь 3.</h3>

<p class="MsoNormal" id="n6066"><span style="color:red" id="n6067">Ирмос:</span> Прииди́те, пи́во
пие́м но́вое, / не от ка́мене непло́дна чудоде́емое, /
но нетле́ния исто́чник / из гро́ба одожди́вша Христа́,
/ в Не́мже утвержда́емся.</p>

<p class="MsoNormal" id="n6068"><span style="color:red" id="n6069">Припев:</span> <b id="n6070">Христо́с
воскре́се из ме́ртвых.</b></p>

<p class="MsoNormal" id="n6071"><span style="color:red" id="n6072">Н</span>ы́не вся
испо́лнишася све́та, / не́бо же и земля́, и
преиспо́дняя: / да пра́зднует у́бо вся тварь / воста́ние
Христо́во, / в не́мже утвержда́ется.</p>

<p class="MsoNormal" id="n6073"><span style="color:red" id="n6074">Припев:</span> <b id="n6075">Христо́с
воскре́се из ме́ртвых.</b></p>

<p class="MsoNormal" id="n6076"><span style="color:red" id="n6077">В</span>чера́ спогребо́хся
Тебе́ Христе́, / совостаю́ днесь / воскре́сшу Тебе́, /
сраспина́хся Тебе́ вчера́, / Сам мя спросла́ви Спа́се
во Ца́рствии Твое́м.</p>

<p class="MsoNormal" id="n6078"><span style="color:red" id="n6079">Припев:</span> <b id="n6080">Пресвята́я
Богоро́дице, спаси́ нас.</b></p>

<p class="MsoNormal" id="n6081"><span style="color:red" id="n6082">Н</span>а нетле́нную жизнь
прихожду́ днесь / бла́гостию ро́ждшагося из Тебе́,
Чи́стая, / и всем конце́м свет облиста́вшаго.</p>

<p class="MsoNormal" id="n6083"><span style="color:red" id="n6084">Припев:</span> <b id="n6085">Пресвята́я
Богоро́дице, спаси́ нас.</b></p>

<p class="MsoNormal" id="n6086"><span style="color:red" id="n6087">Б</span>о́га, Его́же
родила́ еси́ пло́тию, / из ме́ртвых, я́коже
рече́, / воста́вша ви́девши, Чи́стая, лику́й, / и
Сего́ я́ко Бо́га Пречи́стая возвелича́й.</p>

<p class="MsoNormal" id="n6088">&nbsp;</p>

<p class="MsoNormal" id="n6089"><span style="color:red" id="n6090">Ин, слепаго. Ирмос:</span>
Дви́жимое се́рдце мое́:</p>

<p class="MsoNormal" id="n6091"><span style="color:red" id="n6092">К</span>оле́блющихся
сердца́ утверди́л еси́, / зе́млю всю поколеба́в,
Долготерпели́ве, / честны́м распя́тием Твои́м / е́же
претерпе́л еси́ пло́тию.</p>

<p class="MsoNormal" id="n6093"><span style="color:red" id="n6094">В</span> но́вем гро́бе
Тебе́ положи́, Ще́дре, Ио́сиф благообра́зный, /
воскре́сл же еси́ из ме́ртвых тридне́вен,
новосотвори́вый нас.</p>

<p class="MsoNormal" id="n6095"><span style="color:red" id="n6096">Ч</span>то я́ко ме́ртва
и́щете Го́спода? / Воскре́се, я́коже рече́, /
А́нгел жена́м веща́ше, / блиста́яся боже́ственным
зра́ком.</p>

<p class="MsoNormal" id="n6097"><span style="color:red" id="n6098">С</span>ле́па иногда́ от
рожде́ния, присту́пльша к Тебе́ / исцели́л еси́
Всеще́дре, / сла́вяща смотре́ние Твое́ и чудеса́.</p>

<p class="MsoNormal" id="n6099">&nbsp;</p>

<p class="MsoNormal" id="n6100"><span style="color:red" id="n6101">Ин, предпразднству. Ирмос:</span> Водрузи́вый
на ничесо́мже зе́млю повеле́нием Твои́м, / и пове́сивый
неодержи́мо тяготе́ющую / на недви́жимем, Христе́, ка́мени
за́поведей Твои́х, / Це́рковь Твою́ утверди́, Еди́не
Бла́же и Человеколю́бче.</p>

<p class="MsoNormal" id="n6102"><span style="color:red" id="n6103">С</span>вяза́в Свое́ю сме́ртию
Сло́ве смерть, / из ме́ртвых воскре́сл еси́ я́ве
тридне́вен, / и к Небе́сным Спа́се возше́л еси́ со сла́вою,
/ песносло́вящим безпло́тным Твое́ смотре́ние неизрече́нное.</p>

<p class="MsoNormal" id="n6104"><span style="color:red" id="n6105">Слава:</span> Прише́л еси́
к земны́м Христе́ кроме́ те́ла, и обле́кся в плоть, / Крест
претерпе́л еси́, и воскре́с из ме́ртвых, / возше́л еси́
со сла́вою к началосве́тному Отцу́ Твоему́, / умиротвори́вый
вся́ческая.</p>

<p class="MsoNormal" id="n6106"><span style="color:red" id="n6107">И ныне:</span> Поиска́в, Христе́,
на земли́ заблу́ждшее овча́, / незаблу́дным Сло́ве,
сие́ счини́л еси́, / и возне́сся к Небесе́м, / сел еси́
во сла́ве одесну́ю Твоего́ Роди́теля. / Сла́ва мно́гому
благоутро́бию Твоему́.</p>

<p class="MsoNormal" id="n6108"><span style="color:red" id="n6109">Катавасия:</span> Си́лою Креста́
Твоего́, Христе́, / утверди́ мое́ помышле́ние, / во е́же
пе́ти и сла́вити / спаси́тельное Твое́ Вознесе́ние.</p>

<h3 id="n6110">Кондак слепаго, глас 4.<br id="n6111">
Подобен: <span style="color:windowtext" id="n6112">Яви́лся еси́ днесь:</span></h3>

<p class="MsoNormal" id="n6113"><span style="color:red" id="n6114">Д</span>уше́вныма очи́ма
ослепле́н, / к Тебе́, Христе́, прихожду́, / я́коже
слепы́й от рожде́ния, / покая́нием зову́ Ти: / Ты су́щих
во тьме Свет пресве́тлый.</p>

<p class="MsoNormal" id="n6115"><span style="color:red" id="n6116">Икос: </span>Струю́ ми да́руй,
Христе́, прему́дрости неизрече́нныя, и ра́зума го́рняго,
/ све́те су́щих во тьме, и прельща́емых наста́вниче, / да
возмогу́ чудеса́ Твоя́ пове́дати, окая́нный, / я́же
боже́ственная кни́га научи́ Ева́нгелиа ми́ра, / си́есть,
слепа́го чудотворе́ние, / я́ко от рожде́ния слеп сый, / о́чи
чу́вственныя прие́млет и душе́вныя, ве́рою взыва́я: /
Ты су́щих во тьме свет пресве́тлый.</p>

<h4 id="n6117">Таже седален, глас 1.<br id="n6118">
Подобен: <span style="color:windowtext" id="n6119">Гроб твой спасе:</span></h4>

<p class="MsoNormal" id="n6120"><span style="color:red" id="n6121">В</span>оочи́л еси́ Христе́
от утро́бы рожде́ннаго без оче́с, / показа́вый Иуде́ем,
Спа́се мой, сла́ву Твою́ неизрече́нную, / и я́ко свет
всех еси́, / но за́вистию Тя ослепле́ннии умо́м наве́тующе,
/ живота́ Пода́теля умертви́ти поуща́хуся.</p>

<p class="MsoNormal" id="n6122"><span style="color:red" id="n6123">Слава, и ныне. Подобен:</span> Роди́лся
еси́, я́ко Ты, Спа́се мой, восхоте́вый, / яви́лся же
па́ки еси́, я́ко Ты восхоте́л еси́, / и пострада́л
еси́ я́ко челове́к, / я́ко Бог же воскре́сл еси́.
/ На Небеса́ со сла́вою возше́л еси́, / и возве́л еси́
челове́ческое существо́, / и сла́вою удобри́л еси́.</p>

<h3 id="n6124">Песнь 4.</h3>

<p class="MsoNormal" id="n6125"><span style="color:red" id="n6126">Ирмос:</span> На Боже́ственней
стра́жи / богоглаго́ливый Авваку́м / да ста́нет с
на́ми и пока́жет / светоно́сна А́нгела / я́сно глаго́люща:
/ днесь спасе́ние ми́ру, / я́ко воскре́се Христо́с, /
я́ко всеси́лен.</p>

<p class="MsoNormal" id="n6127"><span style="color:red" id="n6128">Припев:</span> <b id="n6129">Христо́с
воскре́се из ме́ртвых.</b></p>

<p class="MsoNormal" id="n6130"><span style="color:red" id="n6131">М</span>у́жеский у́бо пол,
/ я́ко разве́рзый де́вственную утро́бу, / яви́ся
Христо́с, / я́ко челове́к же, / А́гнец нарече́ся, /
непоро́чен же, / я́ко невку́сен скве́рны, / на́ша
Па́сха, / и я́ко Бог и́стинен / соверше́н рече́ся.</p>

<p class="MsoNormal" id="n6132"><span style="color:red" id="n6133">Припев:</span> <b id="n6134">Христо́с
воскре́се из ме́ртвых.</b></p>

<p class="MsoNormal" id="n6135"><span style="color:red" id="n6136">Я́</span>ко единоле́тный
а́гнец, / благослове́нный нам вене́ц Христо́с, /
во́лею за всех закла́н бысть, / Па́сха чисти́тельная, / и
па́ки из гро́ба кра́сное / пра́вды нам возсия́
Со́лнце.</p>

<p class="MsoNormal" id="n6137"><span style="color:red" id="n6138">Припев:</span> <b id="n6139">Христо́с
воскре́се из ме́ртвых.</b></p>

<p class="MsoNormal" id="n6140"><span style="color:red" id="n6141">Б</span>огооте́ц у́бо
Дави́д / пред се́нным ковче́гом скака́ше игра́я, /
лю́дие же Бо́жии святи́и, / образо́в сбытие́
зря́ще, / весели́мся Боже́ственне, / я́ко воскре́се
Христо́с, / я́ко Всеси́лен.</p>

<p class="MsoNormal" id="n6142"><span style="color:red" id="n6143">Припев:</span> <b id="n6144">Пресвята́я
Богоро́дице, спаси́ нас.</b></p>

<p class="MsoNormal" id="n6145"><span style="color:red" id="n6146">С</span>озда́вый Ада́ма,
Твоего́ пра́отца, Чи́стая, / зи́ждется от Тебе́, / и
сме́ртное жили́ще разори́ Свое́ю сме́ртию днесь, / и
озари́ вся / боже́ственными блиста́ньми воскресе́ния.</p>

<p class="MsoNormal" id="n6147"><span style="color:red" id="n6148">Припев:</span> <b id="n6149">Пресвята́я
Богоро́дице, спаси́ нас.</b></p>

<p class="MsoNormal" id="n6150"><span style="color:red" id="n6151">Е</span>го́же родила́
еси́ Христа́, / прекра́сно из ме́ртвых возсия́вша,
Чи́стая, зря́щи, / до́брая и непоро́чная в жена́х и
кра́сная, / днесь во спасе́ние всех, / со апо́столы
ра́дующися, Того́ прославля́й.</p>

<p class="MsoNormal" id="n6152">&nbsp;</p>

<p class="MsoNormal" id="n6153"><span style="color:red" id="n6154">Ин, слепаго. Ирмос:</span>
Услы́шах, Го́споди:</p>

<p class="MsoNormal" id="n6155"><span style="color:red" id="n6156">У</span>ме́рша мя дре́вом,
пожре́н быв, Спа́се мой, / жизнь сый, оживи́л еси́ за
вели́кую ми́лость, / сего́ ра́ди, Сло́ве, сла́влю
Тя.</p>

<p class="MsoNormal" id="n6157"><span style="color:red" id="n6158">У</span>ченико́м,
Го́споди, соводворя́яся пресла́вно, / сим глаго́лал
еси́: иди́те, / пропове́дите всю́ду Мое́
Воскресе́ние.</p>

<p class="MsoNormal" id="n6159"><span style="color:red" id="n6160">У</span>веря́я, Го́споди,
воста́ние Твое́, е́же из гро́ба, / лю́бящим Тя,
Христе́, / во дни мно́ги соводвори́лся еси́, ра́дость
творя́ им.</p>

<p class="MsoNormal" id="n6161"><span style="color:red" id="n6162">В</span>оочи́л еси́,
Го́споди, сле́па из утро́бы рожде́нна, рек: / иди́,
умы́йся, и прозри́, Мое́ сла́вя Божество́.</p>

<p class="MsoNormal" id="n6163">&nbsp;</p>

<p class="MsoNormal" id="n6164"><span style="color:red" id="n6165">Ин, предпразднству. Ирмос:</span> Боже́ственное
Твое́ разуме́в истоща́ние / прозорли́во, Авваку́м, Христе́,
со тре́петом вопия́ше Тебе́: / во Спасе́ние люде́й Твои́х
/ спасти́ пома́занныя Твоя́ прише́л еси́.</p>

<p class="MsoNormal" id="n6166"><span style="color:red" id="n6167">П</span>ре́жде грехо́м
осужде́нное естество́ на́ше Всецарю́, / Твои́м прия́тием
поми́ловася, / песносло́вящее Твое́ со стра́хом воста́ние,
и Боже́ственное Вознесе́ние.</p>

<p class="MsoNormal" id="n6168"><span style="color:red" id="n6169">Д</span>ивя́тся безпло́тных
чи́ни, / смотря́юще Тя Христе́ нося́ща те́ло земно́е,
/ и возше́дша на о́блак, и к небе́сным восходя́ща.</p>

<p class="MsoNormal" id="n6170"><span style="color:red" id="n6171">Слава:</span> Ви́девше очервле́ны
ри́зы Твоя́, Христе́ Всецарю́, / Твои́м восхо́дом
ужасо́шася а́нгельския си́лы, / и стра́хом, и ра́достию
поклони́шася.</p>

<p class="MsoNormal" id="n6172"><span style="color:red" id="n6173">И ныне:</span> Воспле́щим рука́ма,
Госпо́дь воста́в из ме́ртвых, / на Небеса́ взы́де,
повину́вшимся Ему́ а́нгелом, / я́ко Творцу́ и Бо́гу
на́шему.</p>

<p class="MsoNormal" id="n6174"><span style="color:red" id="n6175">Катавасия:</span> Услы́шах слух
си́лы Креста́, / я́ко рай отве́рзеся им, / и возопи́х:
/ сла́ва си́ле Твое́й Го́споди.</p>

<h3 id="n6176">Песнь 5.</h3>

<p class="MsoNormal" id="n6177"><span style="color:red" id="n6178">Ирмос:</span> У́тренюем у́треннюю
глубоку́, / и вме́сто ми́ра песнь принесе́м Влады́це,
/ и Христа́ у́зрим / пра́вды Со́лнце, / всем жизнь возсия́юща.</p>

<p class="MsoNormal" id="n6179"><span style="color:red" id="n6180">Припев:</span> <b id="n6181">Христо́с
воскре́се из ме́ртвых.</b></p>

<p class="MsoNormal" id="n6182"><span style="color:red" id="n6183">Б</span>езме́рное Твое́
благоутро́бие, / а́довыми у́зами содержи́мии зря́ще, /
к све́ту идя́ху, Христе́, / весе́лыми нога́ми, /
Па́сху хва́ляще ве́чную.</p>

<p class="MsoNormal" id="n6184"><span style="color:red" id="n6185">Припев:</span> <b id="n6186">Христо́с
воскре́се из ме́ртвых.</b></p>

<p class="MsoNormal" id="n6187"><span style="color:red" id="n6188">П</span>ристу́пим
свещено́снии, / исходя́щу Христу́ из гро́ба, я́ко
жениху́, / и спра́зднуем любопра́зднственными чи́нми /
Па́сху Бо́жию спаси́тельную.</p>

<p class="MsoNormal" id="n6189"><span style="color:red" id="n6190">Припев:</span> <b id="n6191">Пресвята́я
Богоро́дице, спаси́ нас.</b></p>

<p class="MsoNormal" id="n6192"><span style="color:red" id="n6193">П</span>росвеща́ется
боже́ственными луча́ми и живоно́сными / воскресе́ния
Сы́на Твоего́, / Богома́ти Пречи́стая, / и ра́дости
исполня́ется благочести́вых собра́ние.</p>

<p class="MsoNormal" id="n6194"><span style="color:red" id="n6195">Припев:</span> <b id="n6196">Пресвята́я
Богоро́дице, спаси́ нас.</b></p>

<p class="MsoNormal" id="n6197"><span style="color:red" id="n6198">Н</span>е разве́рзл еси́
врата́ де́вства в воплоще́нии, / гро́ба не разруши́л
еси́ печа́тей, Царю́ созда́ния, / отону́дуже
воскре́сшаго Тя зря́щи, Ма́ти, ра́довашеся.</p>

<p class="MsoNormal" id="n6199">&nbsp;</p>

<p class="MsoNormal" id="n6200"><span style="color:red" id="n6201">Ин, слепаго. Ирмос:</span> Окая́нную
ду́шу мою́:</p>

<p class="MsoNormal" id="n6202"><span style="color:red" id="n6203">В</span>озне́слся еси́ на
Дре́во, Ще́дре, / и совозне́сл еси́ вся челове́ки, / и
бори́теля зми́я умертви́л еси́, / и оживи́л еси́
созда́ние рук Твои́х, я́ко еди́н Бог всех.</p>

<p class="MsoNormal" id="n6204"><span style="color:red" id="n6205">П</span>оложи́лся еси́ во
гро́бе во́лею, Царю́ Безсме́ртне, / и ца́рствия
а́дова вся истощи́л еси́, / ме́ртвыя Воскресе́нием
Твои́м воздви́гнув.</p>

<p class="MsoNormal" id="n6206"><span style="color:red" id="n6207">Ч</span>удеса́ ве́лия
соде́ловающаго, Сло́ве, на земли́, / лю́дие уби́ша Тя,
беззако́ннии, / но Сам Го́споди, еди́н всеси́лен сый,
я́коже предре́кл еси́, / из ме́ртвых воскре́сл еси́,
Христе́.</p>

<p class="MsoNormal" id="n6208"><span style="color:red" id="n6209">О́</span>чи отве́рзл
неви́девшаго свет чу́вственный, / души́ просвети́л
еси́ зе́ницы, / и сла́вити сотвори́л еси́ сего́,
позна́вша Тя, Творца́, / за благоутро́бие яви́вшася
челове́ка.</p>

<p class="MsoNormal" id="n6210">&nbsp;</p>

<p class="MsoNormal" id="n6211"><span style="color:red" id="n6212">Ин, предпразднству. Ирмос:</span> Одея́йся
Све́том, я́ко ри́зою, / к Тебе́ у́треннюю, и Тебе́
зову́: / ду́шу мою́ просвети́ омраче́нную, Христе́,
/ я́ко Еди́н Благоутро́бен.</p>

<p class="MsoNormal" id="n6213"><span style="color:red" id="n6214">Р</span>азреши́в осужде́ние
челове́чества, / Христо́с воскре́се и вознесе́ся к Небе́сным,
/ О́тчим соседе́нием поче́т, и́хже возлюби́. <span style="color:red" id="n6215">[Дважды.]</span></p>

<p class="MsoNormal" id="n6216"><span style="color:red" id="n6217">Слава:</span> По воскресе́нии
радостнотвори́вый Христе́ ученики́ Твоя́, / возше́л
еси́ горе́, к Твоему́ Роди́телю, / Его́же не разлучи́лся
еси́, а́ще и Челове́ком бесе́довал еси́.</p>

<p class="MsoNormal" id="n6218"><span style="color:red" id="n6219">И ныне:</span> Зако́ну предсе́ния,
/ и пропове́дания богоглаго́ливых испо́лнив, Христе́, / возше́л
еси́, о́блаку Тя подъе́мшу, Спа́се, к небе́сным.</p>

<p class="MsoNormal" id="n6220"><span style="color:red" id="n6221">Катавасия:</span> У́тренююще
вопие́м Ти: / Го́споди, спаси́ ны, / Ты бо еси́ Бог наш, /
ра́зве бо Тебе́ ино́го не зна́ем.</p>

<h3 id="n6222">Песнь 6.</h3>

<p class="MsoNormal" id="n6223"><span style="color:red" id="n6224">Ирмос:</span> Снизше́л
еси́ в преиспо́дняя земли́, / и сокруши́л еси́
вереи́ ве́чныя, / содержа́щия свя́занныя, Христе́, / и
тридне́вен, я́ко от ки́та Ио́на, / воскре́сл еси́
от гро́ба.</p>

<p class="MsoNormal" id="n6225"><span style="color:red" id="n6226">Припев:</span> <b id="n6227">Христо́с
воскре́се из ме́ртвых.</b></p>

<p class="MsoNormal" id="n6228"><span style="color:red" id="n6229">С</span>охрани́в це́ла
зна́мения Христе́, / воскре́сл еси́ от гро́ба, /
ключи́ Де́вы не вреди́вый в рождестве́ Твое́м, / и
отве́рзл еси́ нам ра́йския две́ри.</p>

<p class="MsoNormal" id="n6230"><span style="color:red" id="n6231">Припев:</span> <b id="n6232">Христо́с воскре́се
из ме́ртвых.</b></p>

<p class="MsoNormal" id="n6233"><span style="color:red" id="n6234">С</span>па́се мой, /
живо́е же и неже́ртвенное заколе́ние, / я́ко Бог Сам
Себе́ / во́лею приве́л Отцу́, / совоскреси́л еси́
всеро́днаго Ада́ма, / воскре́с от гро́ба.</p>

<p class="MsoNormal" id="n6235"><span style="color:red" id="n6236">Припев:</span> <b id="n6237">Пресвята́я
Богоро́дице, спаси́ нас.</b></p>

<p class="MsoNormal" id="n6238"><span style="color:red" id="n6239">В</span>озведе́ся дре́вле
держи́мое сме́ртию и тле́нием, / воплоти́вшимся от
Твоего́ пречи́стаго чре́ва, / к нетле́нней и
присносу́щней жи́зни, / Богоро́дице Де́во.</p>

<p class="MsoNormal" id="n6240"><span style="color:red" id="n6241">Припев:</span> <b id="n6242">Пресвята́я
Богоро́дице, спаси́ нас.</b></p>

<p class="MsoNormal" id="n6243"><span style="color:red" id="n6244">С</span>ни́де в
преиспо́дняя земли́, / в ложесна́ Твоя́, Чи́стая,
сше́дый, / и всели́выйся и воплоти́выйся па́че ума́, /
и воздви́же с Собо́ю Ада́ма, / воскре́с от гро́ба.</p>

<p class="MsoNormal" id="n6245">&nbsp;</p>

<p class="MsoNormal" id="n6246"><span style="color:red" id="n6247">Ин, слепаго. Ирмос:</span> Я́коже
проро́ка от зве́ря:</p>

<p class="MsoNormal" id="n6248"><span style="color:red" id="n6249">Р</span>аспны́йся с
разбо́йники, Влады́ко, / изба́вил еси́ от разбо́йник
лука́вых, душетле́нных страсте́й, Человеколю́бче
Го́споди, / вся пою́щия Твое́ распя́тие и воста́ние
согла́сно.</p>

<p class="MsoNormal" id="n6250"><span style="color:red" id="n6251">П</span>оложи́ша без
дыха́ния Тебе́ ме́ртва, Христе́, во гро́бе, / всем
ме́ртвым вдыха́юща жизнь, / воскре́сл же еси́,
Го́споди, вся истощи́вый, Сло́ве, гро́бы, /
Боже́ственною Твое́ю си́лою.</p>

<p class="MsoNormal" id="n6252"><span style="color:red" id="n6253">П</span>о воста́нии,
Христе́, друго́м глаго́лал еси́: / седи́те у́бо
во Иерусали́ме, / до́ндеже облече́теся си́лою свы́ше
непобеди́мою, и изве́стною по́мощию.</p>

<p class="MsoNormal" id="n6254"><span style="color:red" id="n6255">Б</span>ре́ние сотво́рь,
о́чи слепа́го от рожде́ния пома́зал еси́, / и
дарова́л еси́ ему́ прозре́ти, / пою́щу Твою́,
Сло́ве, неизрече́нную си́лу, е́юже спасл еси́ мир.</p>

<p class="MsoNormal" id="n6256">&nbsp;</p>

<p class="MsoNormal" id="n6257"><span style="color:red" id="n6258">Ин, предпразднству. Ирмос:</span> Неи́стовствующееся
бу́рею душетле́нною, / Влады́ко Христе́, страсте́й мо́ре
укроти́, / и от тли возведи́ мя, я́ко Благоутро́бен.</p>

<p class="MsoNormal" id="n6259"><span style="color:red" id="n6260">С</span>тра́нное виде́ние
яви́лся еси́ а́нгелом, / челове́чь зрак нося́, / восхо́дом
Твои́м стра́шным Человеколю́бче, / те́мже со стра́хом
воспева́ем Тя. <span style="color:red" id="n6261">[Дважды.]</span></p>

<p class="MsoNormal" id="n6262"><span style="color:red" id="n6263">Слава:</span> Всех Госпо́дь со
сла́вою восхо́дит све́тло / к Своему́ Безнача́льному
Роди́телю, / вся тварь ны́не пра́зднует лику́ющи.</p>

<p class="MsoNormal" id="n6264"><span style="color:red" id="n6265">И ныне:</span> Всяк язы́к днесь
да вопие́т: / в воскликнове́нии, Христо́с взы́де, / и в
трубы́ Боже́ственном гла́се к небесе́м, и́хже не оста́ви.</p>

<p class="MsoNormal" id="n6266"><span style="color:red" id="n6267">Катавасия:</span> Обы́де мя бе́здна,
/ гроб мне кит бысть, / аз же возопи́х к Тебе́, Человеколю́бцу,
/ и спасе́ мя десни́ца Твоя́, Го́споди.</p>

<h3 id="n6268">Кондак Пасце, глас 8:</h3>

<p class="MsoNormal" id="n6269"><span style="color:red" id="n6270">А́</span>ще и во гроб снизше́л
еси́, Безсме́ртне, / но а́дову разруши́л еси́ си́лу,
/ и воскре́сл еси́, я́ко победитель, Христе́ Бо́же, /
жена́м мироно́сицам веща́вый: ра́дуйтеся, / и Твои́м
апо́столом мир да́руяй, / па́дшим подая́й воскресе́ние.</p>

<p class="MsoNormal" id="n6271"><span style="color:red" id="n6272">Икос:</span> Е́же пре́жде
со́лнца Со́лнце заше́дшее иногда́ во гроб, / предвари́ша
ко у́тру, и́щущия я́ко дне м<span lang="EN-US" id="n6273">v</span>роно́сицы
де́вы, / и друга́ ко друзе́й вопия́ху: / о други́ни!
Прииди́те, воня́ми пома́жем те́ло живоно́сное и
погребе́ное, / плоть воскреси́вшаго па́дшаго Ада́ма, лежа́щую
во гро́бе. / И́дем, потщи́мся я́коже волсви́, и
поклони́мся, / и принесе́м м<span lang="EN-US" id="n6274">v</span>́ра я́ко
да́ры, не в пелена́х, но в плащани́це обви́тому, / и пла́чим,
и возопии́м: о Влады́ко, воста́ни, / па́дшим подая́й
воскресе́ние.</p>

<p class="MsoNormal" id="n6275"><span style="color:red" id="n6276">Синаксарь минеи.</span></p>

<h3 id="n6277">Песнь 7.</h3>

<p class="MsoNormal" id="n6278"><span style="color:red" id="n6279">Ирмос:</span> О́троки от пе́щи
изба́вивый, / быв Челове́к, / стра́ждет я́ко сме́ртен,
/ и стра́стию сме́ртное, / в нетле́ния облачи́т благоле́пие,
/ Еди́н благослове́н / отце́в Бог, и препросла́влен.</p>

<p class="MsoNormal" id="n6280"><span style="color:red" id="n6281">Припев:</span> <b id="n6282">Христо́с
воскре́се из ме́ртвых.</b></p>

<p class="MsoNormal" id="n6283"><span style="color:red" id="n6284">Ж</span>ены́ с ми́ры
богому́дрыя в след Тебе́ теча́ху, / Его́же, я́ко
ме́ртва, со слеза́ми иска́ху, / поклони́шася
ра́дующияся Живо́му Бо́гу, / и Па́сху та́йную /
Твои́м, Христе́, ученико́м благовести́ша.</p>

<p class="MsoNormal" id="n6285"><span style="color:red" id="n6286">Припев:</span> <b id="n6287">Христо́с
воскре́се из ме́ртвых.</b></p>

<p class="MsoNormal" id="n6288"><span style="color:red" id="n6289">С</span>ме́рти пра́зднуем
умерщвле́ние, / а́дово разруше́ние, / ино́го жития́
ве́чнаго нача́ло, / и игра́юще пое́м Вино́внаго, /
Еди́наго благослове́ннаго / отце́в Бо́га, и
препросла́вленнаго.</p>

<p class="MsoNormal" id="n6290"><span style="color:red" id="n6291">Припев:</span> <b id="n6292">Христо́с
воскре́се из ме́ртвых.</b></p>

<p class="MsoNormal" id="n6293"><span style="color:red" id="n6294">Я́</span>ко вои́стинну
свяще́нная, / и всепра́зднственная сия́ спаси́тельная нощь,
/ и светоза́рная, / светоно́снаго дне, / воста́ния су́щи
провозве́стница, / в не́йже безле́тный Свет из гро́ба
пло́тски всем возсия́.</p>

<p class="MsoNormal" id="n6295"><span style="color:red" id="n6296">Припев:</span> <b id="n6297">Пресвята́я
Богоро́дице, спаси́ нас.</b></p>

<p class="MsoNormal" id="n6298"><span style="color:red" id="n6299">У</span>мертви́в Сын Твой
смерть, Всенепоро́чная, днесь, / всем сме́ртным пребыва́ющий живо́т
/ во ве́ки веко́в дарова́, / еди́н благослове́нный /
отце́в Бог и препросла́вленный.</p>

<p class="MsoNormal" id="n6300"><span style="color:red" id="n6301">Припев:</span> <b id="n6302">Пресвята́я
Богоро́дице, спаси́ нас.</b></p>

<p class="MsoNormal" id="n6303"><span style="color:red" id="n6304">В</span>сем ца́рствуяй
созда́нием, быв челове́к, / всели́ся в Твою́,
Богоблагода́тная, утро́бу, / и распя́тие претерпе́в и смерть,
/ воскре́се боголе́пно, / совозста́вив нас я́ко
всеси́лен.</p>

<p class="MsoNormal" id="n6305">&nbsp;</p>

<p class="MsoNormal" id="n6306"><span style="color:red" id="n6307">Ин, слепаго. Ирмос:</span> Огня́
гаси́лище отроко́в моли́тва, ороша́ющая пещь, / пропове́дница
чудесе́, не опаля́ющи, ниже́ сожига́ющи, / песносло́вцы
Бо́га оте́ц на́ших.</p>

<p class="MsoNormal" id="n6308"><span style="color:red" id="n6309">В</span>озди́жену Тебе́ на
Дре́во, Спа́се, / погасе́ со́лнце, земля́
волну́яшеся, колеба́шеся тварь вся, / и от гроб ме́ртвии
востая́ху.</p>

<p class="MsoNormal" id="n6310"><span style="color:red" id="n6311">В</span>оста́вшу Ти из
ме́ртвых, Царю́, / ду́ши совозста́ша та́мо
спя́щия, / сла́вящия си́лу Твою́. / Е́юже
сме́ртныя у́зы разреши́шася.</p>

<p class="MsoNormal" id="n6312"><span style="color:red" id="n6313">Р</span>а́но миропома́зати
Тя же́нский прии́де лик, / уве́девше же, Го́споди,
воста́вша Тя, / ра́довахуся со свяще́нными ученики́, /
и́миже пода́ждь нам очище́ние зол.</p>

<p class="MsoNormal" id="n6314"><span style="color:red" id="n6315">Б</span>ре́нием пома́зал
еси́ о́чи слепа́го, / и сему́ повеле́л еси́ к
Силоа́му ити́, / омы́вся же, прозре́, / песносло́вя
Тя, Христе́, Царю́ всех.</p>

<p class="MsoNormal" id="n6316">&nbsp;</p>

<p class="MsoNormal" id="n6317"><span style="color:red" id="n6318">Ин, предпразднству. Ирмос:</span> Превозноси́мый
отце́в Госпо́дь / пла́мень угаси́, о́троки ороси́,
согла́сно пою́щия: / Бо́же, благослове́н еси́.</p>

<p class="MsoNormal" id="n6319"><span style="color:red" id="n6320">Р</span>астерза́в средосте́ние
вражды́, Го́споди, Кресто́м и стра́стию Твое́ю, / о́блаком
носи́мь возше́л еси́ со сла́вою к Безнача́льному Отцу́.</p>

<p class="MsoNormal" id="n6321"><span style="color:red" id="n6322">Т</span>ре́петни взыва́ху Си́лы:
возьми́те врата́, / прии́де Христо́с те́ло земно́е
нося́, / и Боже́ственною стра́стию велиа́ра умертви́в.</p>

<p class="MsoNormal" id="n6323"><span style="color:red" id="n6324">Слава:</span> Что Твоя́ ри́зы
червле́ны, Человеколю́бче? / Си́лам Боже́ственным вопроша́ющим:
/ точи́ло ны́не изгнето́х, Христо́с восходя́ вопия́ше.</p>

<p class="MsoNormal" id="n6325"><span style="color:red" id="n6326">И ныне:</span> Пе́сньми Твое́
распя́тие, Христе́, / и воста́ние согла́сно сла́вим, /
све́тло пра́зднующе о вознесе́нии честне́м Твое́м во
ве́ки.</p>

<p class="MsoNormal" id="n6327"><span style="color:red" id="n6328">Катавасия:</span> В пещи́ о́гненней
/ песносло́вцы спасы́й о́троки, / благослове́н Бог оте́ц
на́ших.</p>

<h3 id="n6329">Песнь 8.</h3>

<p class="MsoNormal" id="n6330"><span style="color:red" id="n6331">Ирмос:</span> Сей нарече́нный и
святы́й день, / Еди́н суббо́т Царь и Госпо́дь, /
пра́здников пра́здник / и торжество́ есть торже́ств, /
во́ньже благослови́м Христа́ во ве́ки.</p>

<p class="MsoNormal" id="n6332"><span style="color:red" id="n6333">Припев:</span> <b id="n6334">Христо́с
воскре́се из ме́ртвых.</b></p>

<p class="MsoNormal" id="n6335"><span style="color:red" id="n6336">П</span>рииди́те, но́ваго
виногра́да рожде́ния, / Боже́ственнаго весе́лия, / в
наро́читом дни Воскресе́ния, / Ца́рствия Христо́ва
приобщи́мся, / пою́ще Его́, / я́ко Бо́га, во
ве́ки.</p>

<p class="MsoNormal" id="n6337"><span style="color:red" id="n6338">Припев:</span> <b id="n6339">Христо́с
воскре́се из ме́ртвых.</b></p>

<p class="MsoNormal" id="n6340"><span style="color:red" id="n6341">В</span>озведи́ о́крест
о́чи твои́, Сио́не, и виждь: / се бо приидо́ша к
тебе́, / я́ко богосве́тлая свети́ла, / от за́пада, и
се́вера, и мо́ря, / и восто́ка ча́да твоя́, / в
тебе́ благословя́щая Христа́ во ве́ки.</p>

<p class="MsoNormal" id="n6342"><span style="color:red" id="n6343">Припев:</span> <b id="n6344">Пресвята́я
Тро́ице, Бо́же наш, сла́ва Тебе́.</b></p>

<p class="MsoNormal" id="n6345"><span style="color:red" id="n6346">Троичен:</span> О́тче
Вседержи́телю, и Сло́ве, и Ду́ше, / треми́
соединя́емое во Ипоста́сех Естество́, / Пресу́щественне и
Пребоже́ственне, / в Тя крести́хомся, / и Тя благослови́м во вся
ве́ки.</p>

<p class="MsoNormal" id="n6347"><span style="color:red" id="n6348">Припев:</span> <b id="n6349">Пресвята́я
Богоро́дице, спаси́ нас.</b></p>

<p class="MsoNormal" id="n6350"><span style="color:red" id="n6351">П</span>рии́де Тобо́ю в
мир Госпо́дь, Де́во Богоро́дице, / и чре́во а́дово
расто́рг, / сме́ртным нам воскресе́ние дарова́, /
те́мже благослови́м Его́ во ве́ки.</p>

<p class="MsoNormal" id="n6352"><span style="color:red" id="n6353">Припев:</span> <b id="n6354">Пресвята́я
Богоро́дице, спаси́ нас.</b></p>

<p class="MsoNormal" id="n6355"><span style="color:red" id="n6356">В</span>сю низложи́в
сме́рти держа́ву Сын Твой, Де́во, / Свои́м
воскресе́нием, / я́ко Бог кре́пкий совознесе́ нас и
обожи́, / те́мже воспева́ем Его́ во ве́ки.</p>

<p class="MsoNormal" id="n6357">&nbsp;</p>

<p class="MsoNormal" id="n6358"><span style="color:red" id="n6359">Ин, слепаго. Ирмос:</span> Ангелов
сонм:</p>

<p class="MsoNormal" id="n6360"><span style="color:red" id="n6361">А́</span>нгельстии чи́нове
на Кресте́ Тя ви́девше ви́сима, Христе́ Всецарю́, / и
тварь всю изменя́юща стра́хом, / ужасо́шася, пою́ще
Твое́ человеколю́бие.</p>

<p class="MsoNormal" id="n6362"><span style="color:red" id="n6363">А</span>д до́ле Тебе́
ви́дев, стеня́ше, / и подава́ше ско́ро ме́ртвыя, / от
ве́ка та́мо храни́мыя, Христе́, / песносло́вящия
Твое́ человеколю́бие.</p>

<p class="MsoNormal" id="n6364"><span style="color:red" id="n6365">С</span>отворя́я чудеса́,
Христе́, изря́дная, / во́лею воздви́жен был еси́ на
Крест, / и с ме́ртвыми совокупи́лся еси́, умертви́вый
а́да, / и вся му́жеством отреши́л еси́ у́зники.</p>

<p class="MsoNormal" id="n6366"><span style="color:red" id="n6367">С</span>лепа́го воочи́л
еси́ к Тебе́ приступи́вша, Христе́, / сему́
повеле́вый в Силоа́мову купе́ль ити́, / омы́тися и
прозре́ти, и Бо́га Тя пропове́дати, / пло́тию
яви́вшагося во спасе́ние мiра.</p>

<p class="MsoNormal" id="n6368">&nbsp;</p>

<p class="MsoNormal" id="n6369"><span style="color:red" id="n6370">Ин, предпразднству. Ирмос:</span> Тебе́,
Вседе́телю, / в пещи́ о́троцы, всеми́рный лик спле́тше,
поя́ху: / дела́ вся́кая, Го́спода по́йте / и превозноси́те
во вся ве́ки.</p>

<p class="MsoNormal" id="n6371"><span style="color:red" id="n6372">С</span>вет Тя от Све́та су́щий,
/ о́блак све́тел подъя́т от горы́ ма́сличныя, / всем
зря́щим Боже́ственным ученико́м Твои́м, / и Тебе́ воспева́ющим
во вся ве́ки.</p>

<p class="MsoNormal" id="n6373"><span style="color:red" id="n6374">Р</span>ука́ми псало́мски
воспле́щим, / воскре́се Христо́с Бог наш, / и взы́де, отону́дуже
сни́де к нам человеколю́бно, / умиротвори́вый дре́вле
разстоя́щаяся.</p>

<p class="MsoNormal" id="n6375"><span style="color:red" id="n6376">Благослови́м Отца́ и
Сы́на и Свята́го Ду́ха, Го́спода.</span></p>

<p class="MsoNormal" id="n6377"><span style="color:red" id="n6378">П</span>оя́ Дави́д вопие́т:
/ Христо́с взы́де на Херуви́мех Свои́х, / и возлете́ я́ве
на крилу́ У́мных Чино́в. / Его́же превозно́сим во вся
ве́ки.</p>

<p class="MsoNormal" id="n6379"><span style="color:red" id="n6380">И ны́не и при́сно и во
ве́ки веко́в, ами́нь.</span></p>

<p class="MsoNormal" id="n6381"><span style="color:red" id="n6382">Я</span>ви́лся еси́
ученико́м воскре́с от гро́ба, / и сих возве́л еси́ на
го́ру ма́сличную, / отону́дуже о́блак све́тел подъе́м,
/ взят к го́рним, Христе́, Тебе́ со сла́вою.</p>

<p class="MsoNormal" id="n6383"><span style="color:red" id="n6384">Хва́лим, благослови́м,
покланя́емся Го́сподеви, пою́ще и превознося́ще во вся
ве́ки.</span></p>

<p class="MsoNormal" id="n6385"><span style="color:red" id="n6386">Катавасия:</span> Из Отца́ пре́жде
век рожде́ннаго Сы́на и Бо́га, / и в после́дняя ле́та
воплоще́ннаго от Де́вы Ма́тере, / свяще́нницы по́йте,
/ лю́дие превозноси́те во вся ве́ки.</p>

<p class="MsoNormal" id="n6387"><span style="color:red" id="n6388">Честне́йшую: не поем, но поем
припевы Пасхи.</span></p>

<h3 id="n6389">Песнь 9.</h3>

<p class="MsoNormal" id="n6390"><b id="n6391"><span style="color:red" id="n6392">В</span>ели́чит душа́
моя́ / Воскре́сшаго тридне́вно от гро́ба, / Христа́
Жизнодавца.</b></p>

<p class="MsoNormal" id="n6393"><b id="n6394"><span style="color:red" id="n6395">В</span>ели́чит душа́
моя́ / во́лею страда́вша, и погребе́на, / и Воскре́сшаго
тридне́вно от гро́ба.</b></p>

<p class="MsoNormal" id="n6396"><span style="color:red" id="n6397">И ирмос:</span> Свети́ся,
свети́ся, / но́вый Иерусали́ме, / сла́ва бо Госпо́дня
/ на тебе́ возсия́. / Лику́й ны́не / и весели́ся,
Сио́не. / Ты же, Чи́стая, красу́йся, Богоро́дице, / о воста́нии
Рождества́ Твоего́.</p>

<p class="MsoNormal" id="n6398"><b id="n6399"><span style="color:red" id="n6400">Х</span>ристо́с но́вая
Па́сха, / Же́ртва жива́я, / А́гнец Бо́жий, /
взе́мляй грехи́ ми́ра.</b></p>

<p class="MsoNormal" id="n6401"><b id="n6402"><span style="color:red" id="n6403">А́</span>нгел вопия́ше
Благода́тней: / Чи́стая Де́во, ра́дуйся! / И па́ки
реку́: ра́дуйся! / Твой Сын воскре́се / тридне́вен от
гро́ба, / и ме́ртвыя воздви́гнувый: / лю́дие,
весели́теся.</b></p>

<p class="MsoNormal" id="n6404"><b id="n6405"><span style="color:red" id="n6406">В</span>озбуди́л еси́
усну́в ме́ртвыя от ве́ка, / ца́рски рыка́вый я́ко
от Иу́ды лев.</b></p>

<p class="MsoNormal" id="n6407"><span style="color:red" id="n6408">О,</span> Боже́ственнаго, о
любе́знаго, / о сладча́йшаго Твоего́ гла́са! / С на́ми
бо нело́жно / обеща́лся еси́ бы́ти, / до сконча́ния
ве́ка Христе́: / Его́же, ве́рнии, / утвержде́ние
наде́жди иму́ще, ра́дуемся.</p>

<p class="MsoNormal" id="n6409"><b id="n6410"><span style="color:red" id="n6411">М</span>агдали́на
Мари́я притече́ ко гро́бу, / и Христа́ ви́девши, /
я́ко вертогра́даря вопроша́ше.</b></p>

<p class="MsoNormal" id="n6412"><b id="n6413"><span style="color:red" id="n6414">А́</span>нгел
облиста́яй жена́м вопия́ше: / преста́ните от слез,
я́ко Христо́с воскре́се.</b></p>

<p class="MsoNormal" id="n6415"><b id="n6416"><span style="color:red" id="n6417">Х</span>ристо́с
воскре́се, смерть попра́вый, / и ме́ртвыя воздви́гнувый, /
лю́дие весели́теся.</b></p>

<p class="MsoNormal" id="n6418"><b id="n6419"><span style="color:red" id="n6420">Д</span>несь вся́ка тварь
весели́тся и ра́дуется, / я́ко Христо́с воскре́се, и
ад плени́ся.</b></p>

<p class="MsoNormal" id="n6421"><b id="n6422"><span style="color:red" id="n6423">Д</span>несь Влады́ка
плени́ а́да, / воздви́гнувый ю́зники, я́же от
ве́ка имя́ше лю́те одержи́мыя.</b></p>

<p class="MsoNormal" id="n6424"><span style="color:red" id="n6425">О,</span> Па́сха ве́лия и
свяще́ннейшая, Христе́! / О му́дросте, и Сло́ве
Бо́жий, и си́ло! / Подава́й нам и́стее Тебе́
причаща́тися, / в невече́рнем дни Ца́рствия Твоего́.</p>

<p class="MsoNormal" id="n6426"><b id="n6427"><span style="color:red" id="n6428">В</span>ели́чит душа́
моя́ / Триипоста́снаго и Неразде́льнаго Божества́
держа́ву.</b></p>

<p class="MsoNormal" id="n6429"><span style="color:red" id="n6430">С</span>огла́сно Де́во,
Тебе́ блажи́м ве́рнии: / ра́дуйся, Две́ре Госпо́дня,
/ ра́дуйся, Гра́де одушевле́нный, / ра́дуйся, Ея́же
ра́ди нам ны́не возсия́ свет, / из Тебе́ Рожде́ннаго
из ме́ртвых Воскресе́ния.</p>

<p class="MsoNormal" id="n6431"><b id="n6432"><span style="color:red" id="n6433">Р</span>а́дуйся, Де́во,
ра́дуйся, / ра́дуйся, Благослове́нная, / ра́дуйся,
Препросла́вленная! / Твой бо Сын воскре́се тридне́вен от
гро́ба.</b></p>

<p class="MsoNormal" id="n6434"><span style="color:red" id="n6435">В</span>есели́ся и
ра́дуйся боже́ственная Две́ре Све́та, / заше́дый бо
Иису́с во гроб возсия́, / просия́в со́лнца светле́е, /
и ве́рныя вся озари́в, / Богора́дованная Влады́чице.</p>

<p class="MsoNormal" id="n6436">&nbsp;</p>

<p class="MsoNormal" id="n6437"><span style="color:red" id="n6438">Ин, слепаго. Ирмос:</span> Я́ко
сотвори́ Тебе́ вели́чия Си́льный, / Де́ву явль Тя чи́сту
по рождестве́, / я́ко ро́ждшую без се́мене Своего́ Творца́,
/ тем Тя, Богоро́дице, велича́ем.</p>

<p class="MsoNormal" id="n6439"><span style="color:red" id="n6440">Н</span>а Дре́ве кре́стнем
пригвозди́лся еси́, Христе́ Бо́же, / и вся победи́л
еси́ вра́жия сопроти́вная нача́ла, / и пе́рвую
кля́тву потреби́л еси́, Спа́се, / те́мже Тя по
до́лгу велича́ем.</p>

<p class="MsoNormal" id="n6441"><span style="color:red" id="n6442">Я́</span>ко ви́де Тя,
Сло́ве, ад до́ле с душе́ю, воздохну́, / и вся ме́ртвыя
стра́хом отреши́, / позна́вшия держа́ву вла́сти
Твоея́, / те́мже Тя по до́лгу велича́ем.</p>

<p class="MsoNormal" id="n6443"><span style="color:red" id="n6444">З</span>на́мения
сотворя́юща и чудеса́ стра́шная, / собо́р евре́йский зря,
за́вистию уби́, / плени́вшаго ад Воскресе́нием Свои́м,
/ и всех, я́ко си́лен, возставля́ющаго.</p>

<p class="MsoNormal" id="n6445"><span style="color:red" id="n6446">В</span>оста́л еси́,
я́коже рекл еси́, Животода́вче, из ме́ртвых, / и
яви́лся еси́ святы́м ученико́м по воста́нии, /
зна́мения сотвори́вый, и воочи́вый слепы́я, / с
ни́миже Тя во ве́ки велича́ем.</p>

<p class="MsoNormal" id="n6447">&nbsp;</p>

<p class="MsoNormal" id="n6448"><span style="color:red" id="n6449">Ин, предпразднству. Ирмос:</span> Иса́ие,
лику́й, / Де́ва име́ во чре́ве / и роди́ Сы́на Емману́ила,
/ Бо́га же и Челове́ка, / Восто́к и́мя Ему́, / Его́
же велича́юще, / Де́ву ублажа́ем.</p>

<p class="MsoNormal" id="n6450"><span style="color:red" id="n6451">С</span>вяще́нное торжество́
вся тварь прино́сит я́ве / Вознесе́нию Твоему́, Сло́ве
Бо́жий, / и́мже прине́сл еси́ Отцу́ Твоему́, / е́же
от нас естество́ восприя́л еси́ па́че сло́ва неизме́нне.</p>

<p class="MsoNormal" id="n6452"><span style="color:red" id="n6453">Я́</span>ко Бог стерл еси́
врата́ а́дова, Спа́се, и вереи́, / и воскре́с из ме́ртвых,
/ к Небе́сным восте́кл еси́ Чино́м А́нгельским, / врата́
возьми́те, вопию́щим со удивле́нием.</p>

<p class="MsoNormal" id="n6454"><span style="color:red" id="n6455">Т</span>воему́ Боже́ственному
восхо́ду дивя́щимся Боже́ственным ученико́м, / предста́ша
я́вственно а́нгели, тем вопию́ще: / Его́же ви́дите
восходя́ща на Небеса́, / сей прии́дет со сла́вою суди́ти
всем.</p>

<p class="MsoNormal" id="n6456"><span style="color:red" id="n6457">Слава:</span> Е́же Христе́
дарова́л еси́ мир ученико́м, к го́рним дре́вле восходя́.
/ Той и нам бога́тно низпосли́, в любви́ всех содержа́я, / я́ко
да согла́сно Тебе́, Спа́са, велича́ем.</p>

<p class="MsoNormal" id="n6458"><span style="color:red" id="n6459">И ныне:</span> Светоно́сная
колесни́ца Со́лнца Мы́сленнаго, / Ты была́ еси́ вои́стинну,
нескве́рная Чи́стая, / и́мже седя́щии во тьме / ви́деша
свет позна́ния, по до́лгу Тя сла́вяще.</p>

<p class="MsoNormal" id="n6460"><span style="color:red" id="n6461">Катавасия:</span> Тя па́че ума́
и словесе́ Ма́терь Бо́жию, / в ле́то Безле́тнаго
неизрече́нно ро́ждшую, / ве́рнии единому́дренно велича́ем.</p>

<h3 id="n6462">Ексапостиларий праздника. Самогласен:</h3>

<p class="MsoNormal" id="n6463"><span style="color:red" id="n6464">П</span>ло́тию усну́в, / я́ко
мертв, / Царю́ и Го́споди, / тридне́вен воскре́сл еси́,
/ Ада́ма воздви́г от тли, / и упраздни́в смерть, / Па́сха
нетле́ния, / ми́ра спасе́ние. <span style="color:red" id="n6465">Дважды.</span></p>

<h4 id="n6466">И слепаго. Подобен:</h4>

<p class="MsoNormal" id="n6467">У́мныя мои́ о́чи, / ослепле́нныя, Го́споди,
от мра́чнаго греха́, Ты просвети́, / вложи́в, Ще́дре,
смире́ние, / и покая́ния омы́й слеза́ми.</p>

<h3 id="n6468">На хвалитех поставим стихов 8.<br id="n6469">
И поем стихиры самогласны, слепаго 4, глас 2:</h3>

<p class="MsoNormal" id="n6470"><span style="color:red" id="n6471">С</span>лепы́й роди́выйся,
в свое́м по́мысле глаго́лаше: / еда́ аз грех ра́ди
роди́тельных роди́хся без о́чию, / еда́ аз за неве́рие
язы́ков роди́хся во обличе́ние? / Не домышля́юся вопроша́ти,
/ когда́ нощь, когда́ день? / Не терпи́та ми но́зе ка́меннаго
претыка́ния, / не ви́дех бо со́лнца сия́юща, / ниже́
во о́бразе мене́ Созда́вшаго. / Но молю́ Ти ся Христе́
Бо́же, / при́зри на мя и поми́луй мя.</p>

<p class="MsoNormal" id="n6472"><span style="color:red" id="n6473">М</span>имоходя́ Иису́с от
святи́лища, / обре́те челове́ка сле́па от рожде́ния, /
и умилосе́рдився положи́ бре́ние на о́чию его́, и рече́
к нему́: / иди́ умы́йся в Силоа́ме, / и умы́вся прозре́,
сла́ву возсыла́я Бо́гу. / Сосе́ди же его́ глаго́лаху
ему́: / кто твои́ зе́ницы отве́рзе, / и́хже никто́же
от зря́щих исцели́ти возмо́же? / Он же возопи́в, рече́:
/ Челове́к Иису́с глаго́лемый, / Он ми рече́, умы́йся
в Силоа́ме, и прозре́х. / Той есть вои́стинну, / Его́же рече́
Моисе́й в зако́не, Христа́ Месси́ю: / Той есть Спас душ на́ших.</p>

<p class="MsoNormal" id="n6474"><span style="color:red" id="n6475">Глас 4:</span> Все житие́ слепы́й
нощь помышля́я, / возопи́ к Тебе́: / Го́споди, отве́рзи
ми зе́ницы, / Сы́не Дави́дов Спа́се наш, / да со все́ми
и аз воспою́ Твою́ силу.</p>

<p class="MsoNormal" id="n6476"><span style="color:red" id="n6477">Глас 5:</span> Го́споди, мимоходя́
путе́м, / обре́л еси́ челове́ка сле́па от рожде́ния,
/ и удивле́ни бы́вше ученицы́, вопроша́ху Тя глаго́люще:
/ Учи́телю, кто согреши́: сей ли, / или́ роди́тели его́,
да слеп роди́ся? / Ты же Спа́се мой возопи́л еси́ к ним: /
ни сей согреши́, ни роди́тели его́, / но да явя́тся дела́
Бо́жия на нем. / Мне подоба́ет де́лати дела́ Посла́вшаго
Мя, / я́же никто́же мо́жет де́лати. / И сия́ рек, плю́нув
до́лу, и бре́ние сотво́рь, / пома́зал еси́ о́чи
его́, рек к нему́: / иди́, умы́йся в Силоа́мстей купе́ли.
/ Он же умы́вся здрав бысть, и вопия́ше к Тебе́: / ве́рую
Го́споди, и поклони́ся Тебе́. / Те́мже вопие́м и мы,
поми́луй нас.</p>

<h4 id="n6478">Таже стихиры Пасхи с припевы их. Глас 5.</h4>

<p class="MsoNormal" id="n6479"><span style="color:red" id="n6480">Стих:</span> <b id="n6481">Да воскре́снет
Бог, / и расточа́тся врази́ Его́.</b></p>

<p class="MsoNormal" id="n6482"><span style="color:red" id="n6483">П</span>а́сха / свяще́нная
нам днесь показа́ся; / Па́сха но́ва свята́я; / Па́сха
та́инственная; / Па́сха всечестна́я. / Па́сха Христо́с
Изба́витель; / Па́сха непоро́чная; / Па́сха вели́кая;
/ Па́сха ве́рных. / Па́сха две́ри ра́йския нам отверза́ющая.
/ Па́сха всех освяща́ющая ве́рных.</p>

<p class="MsoNormal" id="n6484"><span style="color:red" id="n6485">Стих:</span> <b id="n6486">Я́ко исчеза́ет
дым, / да исче́знут.</b></p>

<p class="MsoNormal" id="n6487"><span style="color:red" id="n6488">П</span>рииди́те / от виде́ния
жены́ благове́стницы, / и Сио́ну рцы́те: / приими́ /
от нас ра́дости благове́щения, Воскресе́ния Христо́ва: /
красу́йся, лику́й / и ра́дуйся, Иерусали́ме, / Царя́
Христа́ узре́в из гро́ба, / я́ко жениха́ происходя́ща.</p>

<p class="MsoNormal" id="n6489"><span style="color:red" id="n6490">Стих:</span> <b id="n6491">Та́ко да поги́бнут
гре́шницы от Лица́ Бо́жия, / а пра́ведницы да возвеселя́тся.</b></p>

<p class="MsoNormal" id="n6492"><span style="color:red" id="n6493">М</span>ироно́сицы жены́,
/ у́тру глубоку́, / предста́вша гро́бу Живода́вца, /
обрето́ша А́нгела / на ка́мени седя́ща, / и той провеща́в
им, / си́це глаго́лаше: / что и́щете Жива́го с ме́ртвыми;
/ что пла́чете Нетле́ннаго во тли? / Ше́дше, пропове́дите
ученико́м Его́.</p>

<p class="MsoNormal" id="n6494"><span style="color:red" id="n6495">Стих:</span> <b id="n6496">Сей день, его́же
сотвори Госпо́дь, / возра́дуемся и возвесели́мся в онь.</b></p>

<p class="MsoNormal" id="n6497"><span style="color:red" id="n6498">П</span>а́сха кра́сная, /
Па́сха, Госпо́дня Па́сха! / Па́сха всечестна́я / нам
возсия́. Па́сха, / ра́достию друг дру́га обы́мем. / О
Па́сха! / Избавле́ние ско́рби, / и́бо из гро́ба днесь,
/ я́ко от черто́га / возсия́в Христо́с, / жены́ ра́дости
испо́лни, глаго́ля: / пропове́дите апо́столом.</p>

<p class="MsoNormal" id="n6499"><span style="color:red" id="n6500">Слава, и ныне, глас 5: </span>Воскресе́ния
день, / и просвети́мся торжество́м, / и друг дру́га обы́мем.
/ Рцем бра́тие, / и ненави́дящим нас, / прости́м вся Воскресе́нием,
/ и та́ко возопии́м: / Христо́с воскре́се из ме́ртвых,
/ сме́ртию смерть попра́в, / и су́щим во гробе́х живо́т
дарова́в.</p>

<p class="MsoNormal" id="n6501"><span style="color:red" id="n6502">И славословие великое.</span></p>

<h3 id="n6503">Тропарь воскресен, глас 5:</h3>

<p class="MsoNormal" id="n6504"><span style="color:red" id="n6505">С</span>обезнача́льное Сло́во
Отцу́ и Ду́хови, / от Де́вы ро́ждшееся на Спасе́ние на́ше,
/ воспои́м, ве́рнии, и поклони́мся; / я́ко благоволи́ Пло́тию
взы́ти на Крест, / и смерть претерпе́ти, / и воскреси́ти уме́ршия
/ сла́вным воскресе́нием Свои́м.</p>

<p class="MsoNormal" id="n6506"><span style="color:red" id="n6507">Слава, и ныне, Богородичен:</span> Ра́дуйся,
Две́ре Госпо́дня непроходи́мая; / ра́дуйся, стено́ и покро́ве
притека́ющим к Тебе́. / Ра́дуйся, необурева́емое приста́нище
и неискусобра́чная, / ро́ждшая пло́тию Творца́ Твоего́
и Бо́га. / Моля́щи не оскудева́й о воспева́ющих / и кла́няющихся
рождеству́ Твоему́.</p>

<p class="MsoNormal" id="n6508"><span style="color:red" id="n6509">Ектениа и отпуст без креста. И
святаго на отпусте поминает, егоже будет день.</span></p>

<p class="MsoNormal" id="n6510"><span style="color:red" id="n6511">И час 1, в притворе. На 1-м часе
глаголем псалмы обычныя. На </span>Сла́ва: <span style="color:red" id="n6512">тропарь:</span>
Собезнача́льное Сло́во: И ны́не: <span style="color:red" id="n6513">Богородичен:</span>
Что Тя нарече́м: <span style="color:red" id="n6514">По Трисвятом кондак:</span> Душе́вныма
очи́ма: <span style="color:red" id="n6515">И конечный отпуст по обычаю, и прочия часы
пред литургиею глаголем трипсалмнии.</span></p>

<h2 style="margin-left:0in;text-indent:0in" id="n6516"><a name="_НА_ЛИТУРГИИ_7" id="n6517"></a>НА
ЛИТУРГИИ</h2>

<p class="MsoNormal" id="n6518"><span style="color:red" id="n6519">Начало литургии, <a href="#_ПОСЛЕДОВАНИЕ_ЛИТУРГИИ,_БЫВАЕТ" id="n6520"><span style="color:red" id="n6521">якоже на самую Пасху</span></a>.
На литургии изобразительная, и от канона Пасце песнь 3-я и 6-я.</span></p>

<h3 id="n6522">По входе тропарь, глас 5:</h3>

<p class="MsoNormal" id="n6523"><span style="color:red" id="n6524">С</span>обезнача́льное Сло́во
Отцу́ и Ду́хови, / от Де́вы ро́ждшееся на Спасе́ние на́ше,
/ воспои́м, ве́рнии, и поклони́мся; / я́ко благоволи́ Пло́тию
взы́ти на Крест, / и смерть претерпе́ти, / и воскреси́ти уме́ршия
/ сла́вным воскресе́нием Свои́м.</p>

<h4 id="n6525">Слава: кондак слепаго, глас 4.<br id="n6526">
Подобен: <span style="color:windowtext" id="n6527">Яви́лся еси́ днесь:</span></h4>

<p class="MsoNormal" id="n6528"><span style="color:red" id="n6529">Д</span>уше́вныма очи́ма
ослепле́н, / к Тебе́, Христе́, прихожду́, / я́коже
слепы́й от рожде́ния, / покая́нием зову́ Ти: / Ты
су́щих во тьме Свет пресве́тлый.</p>

<h4 id="n6530">И ныне: кондак Пасце, глас 8:</h4>

<p class="MsoNormal" id="n6531"><span style="color:red" id="n6532">А́</span>ще и во гроб
снизше́л еси́, Безсме́ртне, / но а́дову разруши́л
еси́ си́лу, / и воскре́сл еси́, я́ко победитель,
Христе́ Бо́же, / жена́м мироно́сицам веща́вый:
ра́дуйтеся, / и Твои́м апо́столом мир да́руяй, /
па́дшим подая́й воскресе́ние.</p>

<p class="MsoNormal" id="n6533"><span style="color:red" id="n6534">И прочая.</span></p>

<p class="MsoNormal" id="n6535"><span style="color:red" id="n6536">Прокимен Пасхи, глас 8:</span> Сей
день, его́же сотвори́ Госпо́дь, / возра́дуемся и
возвесели́мся в онь. <span style="color:red" id="n6537">Стих:</span>
Испове́дайтеся Го́сподеви, я́ко благ, я́ко в век
ми́лость Его́.</p>

<p class="MsoNormal" id="n6538"><span style="color:red" id="n6539">Аллилуиа Пасхи, глас 4:</span> Ты
воскре́с, уще́дриши Сио́на. <span style="color:red" id="n6540">Стих:</span>
Госпо́дь с небесе́ на зе́млю призре́.</p>

<p class="MsoNormal" id="n6541"><span style="color:red" id="n6542">Апостол и Евангелие дне. И прочая
служба воскресна вся.</span></p>

<h3 id="n6543">Вместо же Достойно: поем:</h3>

<p class="MsoNormal" id="n6544"><span style="color:red" id="n6545">А́</span>нгел вопия́ше
Благода́тней: / Чи́стая Де́во, ра́дуйся! / И па́ки
реку́: ра́дуйся! / Твой Сын воскре́се / тридне́вен от
гро́ба, / и ме́ртвыя воздви́гнувый: / лю́дие,
весели́теся.</p>

<p class="MsoNormal" id="n6546"><span style="color:red" id="n6547">Таже ирмос, глас 1:</span>
Свети́ся, свети́ся, / но́вый Иерусали́ме, / сла́ва бо
Госпо́дня / на тебе́ возсия́. / Лику́й ны́не / и
весели́ся, Сио́не. / Ты же, Чи́стая, красу́йся,
Богоро́дице, / о воста́нии Рождества́ Твоего́.</p>

<h3 id="n6548">Причастен:</h3>

<p class="MsoNormal" id="n6549"><span style="color:red" id="n6550">Т</span>е́ло Христо́во
приими́те, / исто́чника безсме́ртнаго вкуси́те. / <span style="color:red" id="n6551">А</span>ллилу́иа. <span style="color:red" id="n6552">трижды.</span></p>

<p class="MsoNormal" id="n6553"><span style="color:red" id="n6554">Глаголем же и псалом 33:</span> Благословлю́
Го́спода: <span style="color:red" id="n6555">Таже иерей творит отпуст Пасхи со
крестом, и прочее все поем конец литургии, якоже указася на самую Пасху. И тако
отдается праздник святаго и живоноснаго Христова Воскресения.</span></p>

<p class="MsoNormal" id="n6556"><span style="color:red" id="n6557">На трапезе бывает братии утешение
великое, сиречь елеем, рыбою и вином.</span></p>

<p class="MsoNormal" id="n6558"><u id="n6559"><span style="color:red" id="n6560"><a href="#_ОГЛАВЛЕНИЕ" id="n6561">В
оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;" id="n6562"><br clear="all" style="page-break-before:always" id="n6563">
</span>

<div class="WordSection11" id="n6564">

<h1 id="n6565"><a name="_Ref182460007" id="n6566"></a><a name="_ВОЗНЕСЕНИЕ_ГОСПОДА_БОГА" id="n6567"></a><span style="text-transform:none" id="n6568">ВОЗНЕСЕНИЕ ГОСПОДА БОГА<br id="n6569">
И СПАСА НАШЕГО ИИСУСА </span><span style="text-transform:none" id="n6570">ХРИСТА</span></h1>

<p class="MsoNormal" id="n6571"><span style="color:red" id="n6572">Час 9-й трипсалмный. По начале глаголет
чтец Трисвятое, и до Недели 8-я во всяком церковном пении.</span></p>

<h2 style="margin-left:0in;text-indent:0in" id="n6573"><a name="_НА_МАЛЕЙ_ВЕЧЕРНИ_1" id="n6574"></a><span style="text-transform:none" id="n6575">НА МАЛЕЙ ВЕЧЕРНИ</span></h2>

<h3 id="n6576">На Го́споди воззва́х: поставим стихиры 4, глас 6:</h3>

<p class="MsoNormal" id="n6577"><span style="color:red" id="n6578">Г</span>оспо́дь вознесе́ся
на небеса́, / да по́слет Уте́шителя ми́ру, / небеса́
угото́ваша престо́л Его́, / о́блацы восхожде́ние Его́.
/ А́нгели дивя́тся, Челове́ка зря́ще превы́ше себе́.
/ Отец ждет, Его́же в не́драх и́мать соприсносу́щна, / Дух
же Святы́й вели́т всем а́нгелом Его́: / возьми́те
врата́ кня́зи ва́ша, / вси язы́цы восплещи́те рука́ми,
/ я́ко взы́де Христо́с, иде́же бе пе́рвее.</p>

<p class="MsoNormal" id="n6579"><span style="color:red" id="n6580">Г</span>о́споди, Твоему́
вознесе́нию удиви́шася херуви́ми, / зря́ще Тебе́ Бо́га
на о́блацех восходя́ща, на них седя́щаго, / и сла́вим Тя, я́ко
бла́га ми́лость Твоя́, / сла́ва Тебе́.</p>

<p class="MsoNormal" id="n6581"><span style="color:red" id="n6582">Н</span>а гора́х святы́х
зря́ще Твое́ вознесе́ние Христе́, / сия́ние сла́вы
О́тчи, / воспева́ем Твой светообра́зный лица́ зрак, / кла́няемся
страсте́м Твои́м, / почита́ем воскресе́ние, / сла́вное
вознесе́ние сла́вяще: / поми́луй нас.</p>

<p class="MsoNormal" id="n6583"><span style="color:red" id="n6584">Г</span>о́споди, смотре́ния
соверши́в та́инство, / пои́м Твоя́ ученики́ на го́ру
Елео́нскую, / возноси́лся еси́, / и се твердь небе́сную
проше́л еси́, / мене́ ра́ди обнища́вый по мне, / и
возше́д отону́дуже не разлучи́лся еси́, / Всесвята́го
Твоего́ Ду́ха низпосли́, / просвеща́юща ду́ши на́ша.</p>

<p class="MsoNormal" id="n6585"><span style="color:red" id="n6586">Слава, и ныне, глас тойже:</span> Го́споди,
апо́столи я́ко ви́деша Тя, на о́блацех возноси́ма, / рыда́нием
слез, Жизнода́вче Христе́, ско́рби исполня́еми, / рыда́юще
глаго́лаху: / Влады́ко, не оста́ви нас си́рых, / и́хже
за милосе́рдие возлюби́л еси́ рабы́ Твоя́, / я́ко
благоутро́бен, / но посли́ я́коже обеща́л еси́ нам, / Пресвята́го
Твоего́ Ду́ха, / просвеща́юща ду́ши на́ша.</p>

<p class="MsoNormal" id="n6587"><span style="color:red" id="n6588">Прокимен дне.</span></p>

<h3 id="n6589">На стиховне стихиры, глас 1:</h3>

<p class="MsoNormal" id="n6590"><span style="color:red" id="n6591">В</span>озше́д на небеса́,
отону́дуже и соше́л еси́, / не оста́ви нас си́рых, Го́споди,
/ да прии́дет Твой Дух, нося́ мир ми́рови, / покажи́ сыно́м
челове́ческим дела́ си́лы Твоея́, / Го́споди
Человеколю́бче.</p>

<p class="MsoNormal" id="n6592"><span style="color:red" id="n6593">Стих:</span> <b id="n6594">Вси язы́цы,
восплещи́те рука́ми, воскли́кните Бо́гу гла́сом ра́дования.</b></p>

<p class="MsoNormal" id="n6595"><span style="color:red" id="n6596">В</span>озше́л еси́ Христе́
к Безнача́льному Отцу́ Твоему́, / неопи́санных Его́
недр не разлучи́выйся, / и прило́г си́лы хвале́ния трисвята́го
не прия́ша, / но Еди́наго Сы́на и по вочелове́чении / позна́ша
Тя, Го́споди, Единоро́дна Отцу́, / во мно́жестве щедро́т
Твои́х поми́луй нас.</p>

<p class="MsoNormal" id="n6597"><span style="color:red" id="n6598">Стих:</span> <b id="n6599">Взы́де Бог в
воскликнове́нии, Госпо́дь во гла́се тру́бне.</b></p>

<p class="MsoNormal" id="n6600"><span style="color:red" id="n6601">А́</span>нгели Твои́ Го́споди,
апо́столом глаго́лаху: / му́жие галиле́йстии, что стоите́,
зря́ще на не́бо? / Сей есть Христо́с Бог, вознесы́йся от
вас на не́бо, / Той прии́дет па́ки, / и́мже о́бразом
ви́десте Его́ иду́ща на не́бо, / послужи́те Ему́
в преподо́бии и пра́вде.</p>

<p class="MsoNormal" id="n6602"><span style="color:red" id="n6603">Слава, и ныне, глас 2: </span>Роди́лся
еси́, я́ко Сам восхоте́л еси́, / яви́лся еси́, я́ко
Сам изво́лил еси́, / пострада́л еси́ пло́тию Бо́же
наш, / из ме́ртвых воскре́сл еси́ попра́в смерть. / Возне́слся
еси́ во сла́ве, вся́ческая исполня́яй, / и посла́л еси́
нам Ду́ха Боже́ственнаго, / е́же воспева́ти и сла́вити
Твое́ Божество́.</p>

<p class="MsoNormal" id="n6604"><span style="color:red" id="n6605">Н</span>ы́не отпуща́еши: <span style="color:red" id="n6606">Трисвятое. По</span> О́тче наш:</p>

<h3 id="n6607">Отпустительный тропарь, глас 4:</h3>

<p class="MsoNormal" id="n6608"><span style="color:red" id="n6609">В</span>озне́слся еси́ во
сла́ве, Христе́ Бо́же наш, / ра́дость сотвори́вый
ученико́м, / обетова́нием Свята́го Ду́ха, / извеще́нным
им бы́вшим благослове́нием, / я́ко Ты еси́ Сын Бо́жий,
Изба́витель ми́ра.</p>

<p class="MsoNormal" id="n6610"><span style="color:red" id="n6611">Таже ектениа малая. И отпуст.</span></p>

<h2 style="margin-left:0in;text-indent:0in" id="n6612"><a name="_НА_ВЕЛИЦЕЙ_ВЕЧЕРНИ_5" id="n6613"></a><span style="text-transform:none" id="n6614">НА ВЕЛИЦЕЙ ВЕЧЕРНИ</span></h2>

<p class="MsoNormal" id="n6615"><span style="color:red" id="n6616">По предначинательном псалме кафисмы
не глаголем.</span></p>

<h3 id="n6617">На Го́споди воззва́х: поставим стихов 10.<br id="n6618">
И поем стихиры самогласны 5, повторяюще я.<br id="n6619">
Глас 6.</h3>

<p class="MsoNormal" id="n6620"><span style="color:red" id="n6621">Г</span>оспо́дь вознесе́ся
на небеса́, / да по́слет Уте́шителя ми́ру, / небеса́
угото́ваша престо́л Его́, / о́блацы восхожде́ние Его́.
/ А́нгели дивя́тся, Челове́ка зря́ще превы́ше себе́.
/ Отец ждет, Его́же в не́драх и́мать соприсносу́щна, / Дух
же Святы́й вели́т всем а́нгелом Его́: / возьми́те врата́
кня́зи ва́ша, / вси язы́цы восплещи́те рука́ми, / я́ко
взы́де Христо́с, иде́же бе пе́рвее. <span style="color:
red" id="n6622">[Дважды.]</span></p>

<p class="MsoNormal" id="n6623"><span style="color:red" id="n6624">Г</span>о́споди, Твоему́
вознесе́нию удиви́шася херуви́ми, / зря́ще Тебе́, Бо́га,
на о́блацех восходя́ща, на них седя́щаго, / и сла́вим Тя, я́ко
бла́га ми́лость Твоя́, / сла́ва Тебе́. <span style="color:red" id="n6625">[Дважды.]</span></p>

<p class="MsoNormal" id="n6626"><span style="color:red" id="n6627">Н</span>а гора́х святы́х
зря́ще Твое́ вознесе́ние, Христе́, / сия́ние сла́вы
О́тчи, / воспева́ем Твой светообра́зный лица́ зрак, / кла́няемся
страсте́м Твои́м, / почита́ем воскресе́ние, / сла́вное
вознесе́ние сла́вяще: / поми́луй нас. <span style="color:red" id="n6628">[Дважды.]</span></p>

<p class="MsoNormal" id="n6629"><span style="color:red" id="n6630">Г</span>о́споди, апо́столи
я́ко ви́деша Тя, на о́блацех возноси́ма, / рыда́нием
слез, Жизнода́вче Христе́, ско́рби исполня́еми, / рыда́юще
глаго́лаху: / Влады́ко, не оста́ви нас си́рых, / и́хже
за милосе́рдие возлюби́л еси́ рабы́ Твоя́, / я́ко
благоутро́бен, / но посли́ я́коже обеща́л еси́ нам, / Пресвята́го
Твоего́ Ду́ха, / просвеща́юща ду́ши на́ша. <span style="color:red" id="n6631">[Дважды.]</span></p>

<p class="MsoNormal" id="n6632"><span style="color:red" id="n6633">Г</span>о́споди, смотре́ния
соверши́в та́инство, / пои́м Твоя́ ученики́ на го́ру
Елео́нскую, / возноси́лся еси́, / и се твердь небе́сную
проше́л еси́, / мене́ ра́ди обнища́вый по мне, / и
возше́д отону́дуже не разлучи́лся еси́, / Всесвята́го
Твоего́ Ду́ха низпосли́, / просвеща́юща ду́ши на́ша.
<span style="color:red" id="n6634">[Дважды.]</span></p>

<p class="MsoNormal" id="n6635"><span style="color:red" id="n6636">Слава, и ныне, глас тойже:</span> Недр
Оте́ческих не разлу́чься, сладча́йший Иису́се, / и с земны́ми,
я́ко Челове́к, пожи́в, / днесь от горы́ Елео́нския
возне́слся еси́ во сла́ве, / и па́дшее естество́ на́ше
ми́лостивно возне́с, / Отцу́ спосади́л еси́. / Те́мже
небе́снии безпло́тных чи́нове, / чудеси́ удивля́ющеся,
ужаса́хуся у́жасом, / и тре́петом содержи́ми, Твое́
человеколю́бие велича́ху. / С ни́миже и мы земни́и, / е́же
к нам Твое́ снисхожде́ние, / и е́же от нас вознесе́ние
славосло́вяще, / мо́лимся глаго́люще: / ученики́, и ро́ждшую
Тя Богоро́дицу, / ра́дости безчи́сленныя испо́лнивый во
Твое́ вознесе́ние, / и нас сподо́би избра́нных Твои́х
ра́дости, моли́твами их, / вели́кия ра́ди Твоея́ ми́лости.</p>

<p class="MsoNormal" id="n6637"><span style="color:red" id="n6638">Вход. Прокимен дне. И чтения.</span></p>

<h3 id="n6639">Пророчества Исаиина чтение.<br id="n6640">
[Глава 2.]</h3>

<p class="MsoNormal" id="n6641"><span style="color:red" id="n6642">Т</span>а́ко глаго́лет
Госпо́дь: бу́дет в после́дняя дни явле́на гора́ Госпо́дня,
и дом Бо́жий на версе́х гор, и вознесе́тся превы́ше холмо́в,
и прии́дут на ню вси язы́цы. И по́йдут лю́дие мно́зи,
и реку́т: прииди́те взы́дем на го́ру Госпо́дню, и в
дом Бо́га Иа́ковля, и возвести́т нам путь Свой, и по́йдем
по нему́.</p>

<h3 id="n6643">Пророчества Исаиина чтение.<br id="n6644">
[Глава 62.]</h3>

<p class="MsoNormal" id="n6645"><span style="color:red" id="n6646">Т</span>а́ко глаго́лет
Госпо́дь: поиди́те и вни́дите враты́ Мои́ми, угото́вите
путь Мой, и путь твори́те лю́дем Мои́м, и ка́мения от пути́
размещи́те, вознеси́те зна́мение на язы́ки. Се бо Госпо́дь
сотвори́ слы́шано да́же до после́дних земли́: рцы́те
дще́ри Сио́нове, се Спаси́тель твой прихо́дит, име́я с
Собо́ю мзду, и де́ло Его́ пред лице́м Его́. И прозове́т
я́ лю́ди свя́ты, изба́влены от Го́спода: ты же нарече́шися
взы́сканный град, и не оста́вленный. Кто Сей прише́дый из Едо́ма,
оброще́ние риз Его́ от Восо́ра? Сей красе́н во оде́жди
Свое́й, вопие́т с кре́постию ве́лиею: Аз глаго́лю пра́вду,
и суд спасе́ния. Почто́ ти оброще́ны ри́зы, и оде́жды
твоя́ я́ко от истопта́ния точи́ла испо́лнены истопта́ния?
Точи́ло истопта́х еди́н, и от язы́к несть муж со Мно́ю.
Ми́лость Госпо́дню помяну́х, доброде́тели Госпо́дни во
всех, и́миже нам воздава́ет. Госпо́дь, судия́ благи́й
до́му Изра́илеву, нано́сит нам по ми́лости Свое́й, и
по мно́жеству пра́вды Своея́. И рече́: не лю́дие ли
Мои́; ча́да не отве́ргут ли ся? И бысть им во спасе́ние от
вся́кия ско́рби их. Не хода́тай, ниже́ А́нгел, но Сам
Госпо́дь спасе́ их: за е́же люби́ти их, и щаде́ти их,
Сам изба́ви их, и восприя́т их, и вознесе́ их во вся дни ве́ка.</p>

<h3 id="n6647">Пророчества Захариина чтение.<br id="n6648">
[Глава 14.]</h3>

<p class="MsoNormal" id="n6649"><span style="color:red" id="n6650">Т</span>а́ко глаго́лет
Госпо́дь: се день гряде́т Госпо́день, и ста́нут но́зе
Его́ в день о́ный на горе́ Елео́нстей, пря́мо Иерусали́ма,
от восто́к со́лнца. И в день о́ный изы́дет вода́ жива́
из Иерусали́ма, пол ея́ в мо́ре пе́рвое, и пол ея́ в
мо́ре после́днее: в жа́тву и в ве́сну бу́дет та́ко.
И бу́дет Госпо́дь Царь по всей земли́, в день о́ный бу́дет
Госпо́дь Еди́н. И́мя Его́ еди́но, окружа́ющее всю
зе́млю и пусты́ню, от Га́вы да́же до Реммо́на, проти́ву
хребту́ Иерусали́млю: и вознесе́тся, и на ме́сте пребу́дет,
от врат Вениами́новых, да́же до ме́ста двере́й пе́рвых,
да́же до врат уго́льных, и да́же до столпа́ Анамеи́лева,
да́же до подточи́лий царе́вых, обита́ют в нем: и ана́фема
не бу́дет ктому́, и всели́тся Иерусали́м наде́яйся.</p>

<h3 id="n6651">На литии стихиры самогласны.<br id="n6652">
Глас 1:</h3>

<p class="MsoNormal" id="n6653"><span style="color:red" id="n6654">В</span>озше́д на небеса́,
отону́дуже и соше́л еси́, / не оста́ви нас си́рых, Го́споди,
/ да прии́дет Твой Дух, нося́ мир ми́рови, / покажи́ сыно́м
челове́ческим дела́ си́лы Твоея́, / Го́споди
Человеколю́бче.</p>

<p class="MsoNormal" id="n6655"><span style="color:red" id="n6656">В</span>озше́л еси́,
Христе́, к Безнача́льному Отцу́ Твоему́, / неопи́санных
Его́ недр не разлучи́выйся, / и прило́г си́лы хвале́ния
трисвята́го не прия́ша, / но Еди́наго Сы́на и по вочелове́чении
/ позна́ша Тя, Го́споди, Единоро́дна Отцу́, / во мно́жестве
щедро́т Твои́х поми́луй нас.</p>

<p class="MsoNormal" id="n6657"><span style="color:red" id="n6658">А́</span>нгели Твои́, Го́споди,
апо́столом глаго́лаху: / му́жие галиле́йстии, что стоите́,
зря́ще на не́бо? / Сей есть Христо́с Бог, вознесы́йся от
вас на не́бо, / Той прии́дет па́ки, / и́мже о́бразом
ви́десте Его́ иду́ща на не́бо, / послужи́те Ему́
в преподо́бии и пра́вде.</p>

<p class="MsoNormal" id="n6659"><span style="color:red" id="n6660">Глас 4:</span> Егда́ прише́л
еси́ на го́ру, Христе́, Елео́нскую, / О́тчее соверши́ти
благоволе́ние, / ужасо́шася небе́снии а́нгели, / и устраши́шася
преиспо́днии. / Предста́ша же ученицы́ с ра́достию тре́петни,
/ я́ко глаго́лал еси́ им, / я́ко престо́л же готовля́шеся
проти́в о́блак жду́щий, / врата́ же не́бо отве́рзшее
добро́ту явля́ше, / и земля́ сокро́вища открыва́ет, / Ада́мову
схожде́нию, я́ко позна́тися, и па́ки восхожде́нию. / Но
стопы́ у́бо возвыша́хуся, я́коже ру́це, / уста́
же вельми́ благословля́ху, я́коже слы́шашеся, / о́блак
подъе́мляше, и не́бо внутрь Тебе́ прия́т. / Де́ло сие́,
Го́споди, соде́лал еси́ вели́кое и пресла́вное, / во
спасе́ние душ на́ших.</p>

<p class="MsoNormal" id="n6661"><span style="color:red" id="n6662">Н</span>изше́дшее естество́
Ада́мово, / в до́льнейшия страны́ земли́, Бо́же, / новосотвори́вый
Собо́ю превы́ше вся́каго нача́ла и вла́сти, возве́л
еси́ днесь, / я́ко бо возлюби́в спосади́л еси́, / я́коже
поми́ловав соедини́л еси́ Себе́, / я́ко соедини́вый
спострада́л еси́, / я́ко безстра́стен пострада́в и
спросла́вил еси́. / Но безпло́тнии, кто есть Сей, глаго́лаху,
кра́сный Муж? / Но не челове́к то́чию, Бог же и Челове́к, /
совокупле́нно и явля́емо. / Те́мже удивле́ни а́нгели, /
во оде́ждах лета́юще о́крест ученико́в, / друзи́и же
стоя́ще вопия́ху: / му́жие галиле́йстии, И́же от вас оты́де,
/ Сей есть Иису́с Челове́к Бог. / Бог Челове́к па́ки прии́дет,
/ Судия́ живы́х и ме́ртвых, / ве́рным же да́руяй / грехо́в
проще́ние и ве́лию ми́лость.</p>

<p class="MsoNormal" id="n6663"><span style="color:red" id="n6664">Е</span>гда́ возне́слся еси́
во сла́ве, Христе́ Бо́же, / ученико́м зря́щим, / о́блацы
подыма́ху Тя с пло́тию, / врата́ взя́шася небе́сная, /
лик а́нгельский ра́довашеся с весе́лием, / го́рнейшия си́лы
зовя́ху глаго́люще: / возьми́те врата́ кня́зи ва́ша,
/ и вни́дет Царь сла́вы. / Ученицы́ же дивя́щеся глаго́лаху:
/ не разлучи́ся нас Па́стырю до́брый, / но посли́ нам Ду́ха
Твоего́ Пресвята́го, / наставля́юща и утвержда́юща, и
просвеща́юща, / и освяща́юща ду́ши на́ша.</p>

<p class="MsoNormal" id="n6665"><span style="color:red" id="n6666">Слава, и ныне, глас тойже:</span> Го́споди,
та́инство е́же от веко́в сокрове́нное и от родо́в, / испо́лнив,
я́ко Благ, / прише́л еси́ со ученики́ Твои́ми на го́ру
Елео́нскую, / име́я Ро́ждшую Тя Творца́ и всех Соде́теля,
/ Той бо в стра́сти Твое́й ма́терски па́че всех боле́зновавшей,
/ подоба́ше и сла́вою пло́ти Твоея́, / премно́гия
наслади́тися ра́дости. / Ея́же и мы причаща́ющеся, / е́же
на небеса́ восхо́дом Твои́м, Влады́ко, / вели́кую Твою́
ми́лость на нас бы́вшую сла́вим.</p>

<h3 id="n6667">На стиховне стихиры самогласны, глас 2:</h3>

<p class="MsoNormal" id="n6668"><span style="color:red" id="n6669">Р</span>оди́лся еси́, я́ко
Сам восхоте́л еси́, / яви́лся еси́, я́ко Сам изво́лил
еси́, / пострада́л еси́ пло́тию, Бо́же наш, / из ме́ртвых
воскре́сл еси́ попра́в смерть. / Возне́слся еси́ во
сла́ве, вся́ческая исполня́яй, / и посла́л еси́ нам Ду́ха
Боже́ственнаго, / е́же воспева́ти и сла́вити Твое́
Божество́.</p>

<p class="MsoNormal" id="n6670"><span style="color:red" id="n6671">Стих:</span> <b id="n6672">Вси язы́цы,
восплещи́те рука́ми, воскли́кните Бо́гу гла́сом ра́дования.</b></p>

<p class="MsoNormal" id="n6673"><span style="color:red" id="n6674">В</span>осприе́млему Тебе́,
Христе́, от горы́ Ма́сличныя, / си́лы зря́ще, друг дру́гу
вопия́ху: / кто есть Сей? И глаго́лет к ним: / Сей есть держа́вный
и си́льный, / Сей есть си́льный в бра́ни, / Сей есть вои́стинну
Царь сла́вы. / И почто́ Ему́ червле́ны ри́зы? / Из
Восо́ра прихо́дит, е́же есть пло́ти. / Ты же Сам, я́ко
Бог, одесну́ю сед вели́чествия, / посла́л еси́ нам Ду́ха
Свята́го, / да наста́вит и спасе́т ду́ши на́ша.</p>

<p class="MsoNormal" id="n6675"><span style="color:red" id="n6676">Стих:</span> <b id="n6677">Взы́де Бог в
воскликнове́нии, Госпо́дь во гла́се тру́бне.</b></p>

<p class="MsoNormal" id="n6678"><span style="color:red" id="n6679">В</span>озне́слся еси́ во
сла́ве на горе́ Ма́сличней, Христе́ Бо́же, / пред Твои́ми
ученики́, / и сел еси́ одесну́ю Отца́, / вся́ческая
исполня́яй Божество́м, / и посла́л еси́ им Ду́ха Свята́го,
/ просвеща́юща и утвержда́юща, / и освяща́юща ду́ши на́ша.</p>

<p class="MsoNormal" id="n6680"><span style="color:red" id="n6681">Слава, и ныне, глас 6: </span>Взы́де
Бог в воскликнове́нии, / Госпо́дь во гла́се тру́бне, / е́же
вознести́ па́дший о́браз Ада́мов, / и посла́ти Ду́ха
Уте́шителя, / е́же освяти́ти ду́ши на́ша.</p>

<p class="MsoNormal" id="n6682"><span style="color:red" id="n6683">Таже,</span> Ны́не отпуща́еши:
<span style="color:red" id="n6684">И Трисвятое.</span></p>

<h3 id="n6685">На благословении хлебов,<br id="n6686">
тропарь праздника, глас 4:</h3>

<p class="MsoNormal" id="n6687"><span style="color:red" id="n6688">В</span>озне́слся еси́ во
сла́ве, Христе́ Бо́же наш, / ра́дость сотвори́вый
ученико́м, / обетова́нием Свята́го Ду́ха, / извеще́нным
им бы́вшим благослове́нием, / я́ко Ты еси́ Сын Бо́жий,
Изба́витель ми́ра. <span style="color:red" id="n6689">Трижды.</span></p>

<p class="MsoNormal" id="n6690"><span style="color:red" id="n6691">И чтение великое в Деяниих святых Апостол.</span></p>

<p class="MsoNormal" id="n6692"><span style="color:red" id="n6693">А идеже несть всенощнаго: по</span>
Ны́не отпуща́еши: <span style="color:red" id="n6694">тропарь праздника единожды.
На Повечерии по </span>Досто́йно: <span style="color:red" id="n6695">кондак
праздника.</span></p>

<p class="MsoNormal" id="n6696"><span style="color:red" id="n6697">Полунощницу поем по обычаю с
кафисмою. По 1-м Трисвятом, вместо, Се Жени́х: глаголем тропарь праздника.
По 2-м Трисвятом, вместо, Помяни́ Го́споди, я́ко Благ: глаголем
кондак праздника. Таже,</span> Го́споди поми́луй, <span style="color:red" id="n6698">12. И отпуст. Молитвы, Помяни́ Го́споди, в наде́жди:
не глаголем. Утрени начало по обычаю. И абие чтец глаголет:</span> Прииди́те
поклони́мся: <span style="color:red" id="n6699">трижды. и обычныя два псалма, 19 и
20. И шестопсалмие.</span></p>

<h2 style="margin-left:0in;text-indent:0in" id="n6700"><a name="_В_ЧЕТВЕРТОК_НА" id="n6701"></a><span style="text-transform:none" id="n6702">В ЧЕТВЕРТОК НА УТРЕНИ</span></h2>

<h3 id="n6703">На Бог Господь,<br id="n6704">
тропарь праздника трижды, глас 4:</h3>

<p class="MsoNormal" id="n6705"><span style="color:red" id="n6706">В</span>озне́слся еси́ во
сла́ве, Христе́ Бо́же наш, / ра́дость сотвори́вый
ученико́м, / обетова́нием Свята́го Ду́ха, / извеще́нным
им бы́вшим благослове́нием, / я́ко Ты еси́ Сын Бо́жий,
Изба́витель ми́ра.</p>

<h3 id="n6707">По 1-м стихословии седален, глас 1.<br id="n6708">
Подобен: <span style="color:windowtext" id="n6709">Ка́мени запеча́тану:</span></h3>

<p class="MsoNormal" id="n6710"><span style="color:red" id="n6711">А́</span>нгелом, дивя́щимся
восхо́да стра́нному, / и ученико́м, ужаса́ющимся стра́шному
взы́тия, / возше́л еси́ со сла́вою, я́ко Бог, / и врата́
Тебе́ взя́шася, Спа́се. / Сего́ ра́ди си́лы небе́сныя
дивля́хуся вопию́ще: / сла́ва снизхожде́нию Твоему́,
Спа́се, / сла́ва ца́рствию Твоему́, / сла́ва вознесе́нию
Твоему́, Еди́не Человеколю́бче. <span style="color:red" id="n6712">[Дважды.]</span></p>

<h3 id="n6713">По 2-м стихословии седален, глас 3:<br id="n6714">
Подобен: <span style="color:windowtext" id="n6715">Красоте́ де́вства:</span></h3>

<p class="MsoNormal" id="n6716"><span style="color:red" id="n6717">П</span>реве́чный Бог и безнача́льный,
/ е́же восприя́т естество́ челове́ческое, / обоготвори́в
та́йно днесь вознесе́. / А́нгели предтеку́ще апо́столом
пока́зоваху / Сего́ иду́ща на небеса́ со сла́вою мно́гою,
/ Тому́же поклони́вшеся глаго́лаху: / сла́ва Бо́гу
возне́сшемуся. <span style="color:red" id="n6718">[Дважды.]</span></p>

<h3 id="n6719">Величание:</h3>

<p class="MsoNormal" id="n6720"><span style="color:red" id="n6721">В</span>елича́ем Тя, / Живода́вче
Христе́, / и почита́ем е́же на Небеса́ / с пречи́стою
Твое́ю Пло́тию / Боже́ственное вознесе́ние.</p>

<h3 id="n6722">Псалом избранный:</h3>

<p class="MsoNormal" id="n6723"><span style="font-size:8.0pt;color:red" id="n6724">1 лик</span> Вси язы́цы
восплещи́те рука́ми, воскли́кните Бо́гу гла́сом рад́ования.
<span style="font-size:8.0pt;color:red" id="n6725">2</span> Я́ко Госпо́дь Вы́шний
стра́шен, Царь ве́лий по всей земли́. <span style="font-size:
8.0pt;color:red" id="n6726">1</span> Покори́ лю́ди нам, и язы́ки под но́ги
на́ша. <span style="font-size:8.0pt;color:red" id="n6727">2</span> Взы́де Бог в
воскликнове́нии, Госпо́дь во гла́се тру́бне. <span style="font-size:8.0pt;color:red" id="n6728">1</span> И взы́де на херуви́мы и
лете́. <span style="font-size:8.0pt;color:red" id="n6729">2</span> И возлете́ на
крилу́ ве́тренню. <span style="font-size:8.0pt;color:red" id="n6730">1</span> Возьми́те
врата́ кня́зи ва́ша, и возьми́теся врата́ ве́чная,
и вни́дет Царь сла́вы. <span style="font-size:8.0pt;color:red" id="n6731">2</span>
Госпо́дь на небеси́ угото́ва престо́л Свой, и Ца́рство
Его́ все́ми облада́ет. <span style="font-size:8.0pt;color:red" id="n6732">1</span>
Рече́ Госпо́дь Го́сподеви моему́: седи́ одесну́ю
Мене́, до́ндеже положу́ враги́ Твоя́ подно́жие
ног Твои́х. <span style="font-size:8.0pt;color:red" id="n6733">2</span> Поклони́теся
Ему́ вси а́нгели Его́. <span style="font-size:8.0pt;color:red" id="n6734">2</span>
Бог седи́т на престо́ле святе́м Свое́м. И Той су́дит
вселе́нней в пра́вду. <span style="font-size:8.0pt;color:red" id="n6735">1</span>
Престо́л Твой, Бо́же, в век ве́ка. <span style="font-size:8.0pt;
color:red" id="n6736">2</span> Я́ко взя́тся великоле́пие Твое́ превы́ше
небе́с. <span style="font-size:8.0pt;color:red" id="n6737">1</span> Вознеси́ся
на небеса́, Бо́же, и по всей земли́ сла́ва Твоя́. <span style="font-size:8.0pt;color:red" id="n6738">2</span> Кто я́ко Госпо́дь Бог наш,
на высо́ких живы́й. <span style="font-size:8.0pt;color:red" id="n6739">1</span> Вознеси́ся,
Го́споди, си́лою Твое́ю, воспое́м и пое́м си́лы
Твоя́. <span style="font-size:8.0pt;color:red" id="n6740">2</span> По́йте Бо́гу
на́шему, по́йте, по́йте Царе́ви на́шему, по́йте.</p>

<p class="MsoNormal" id="n6741"><span style="color:red" id="n6742">Слава, и ныне:</span> Аллилу́иа,
<span style="color:red" id="n6743">трижды.</span></p>

<h3 id="n6744">По полиелеи седален, глас 5.<br id="n6745">
Подобен: <span style="color:windowtext" id="n6746">Собезнача́льное Сло́во:</span></h3>

<p class="MsoNormal" id="n6747"><span style="color:red" id="n6748">С</span>оше́дый с небесе́
на земна́я, / и до́лу лежа́щии во а́дове стра́жи, / совоскреси́вый,
я́ко Бог, Ада́мов зрак, / вознесе́нием Твои́м, Христе́,
на небеса́ возве́д, / престо́лу Оте́ческому Твоему́
соседи́теля соде́лал еси́, / я́ко ми́лостив и
Человеколю́бец. <span style="color:red" id="n6749">[Дважды.]</span></p>

<p class="MsoNormal" id="n6750"><span style="color:red" id="n6751">И чтение празднику: Похвальная
словеса, творение кир Андреа, или прочих.</span></p>

<h3 id="n6752">Степенна, глас 4. Антифон 1.<br id="n6753">
Ихже стихи повторяюще поем:</h3>

<p class="MsoNormal" id="n6754"><span style="color:red" id="n6755">О</span>т ю́ности моея́ /
мно́зи бо́рют мя стра́сти, / но Сам мя заступи́, / и
спаси́, Спа́се мой.</p>

<p class="MsoNormal" id="n6756"><span style="color:red" id="n6757">Н</span>енави́дящии
Сио́на, / посрами́теся от Го́спода, / я́ко трава́ бо
огне́м / бу́дете изсо́хше.</p>

<p class="MsoNormal" id="n6758"><span style="color:red" id="n6759">Слава:</span> Святы́м
Ду́хом / вся́ка душа́ живи́тся, / и чистото́ю
возвыша́ется, / светле́ется Тро́ическим Еди́нством
священнота́йне.</p>

<p class="MsoNormal" id="n6760"><span style="color:red" id="n6761">И ныне, тойже.</span></p>

<h3 id="n6762">Прокимен, глас 4:</h3>

<p class="MsoNormal" id="n6763"><span style="color:red" id="n6764">В</span>зы́де Бог в воскликнове́нии,
/ Госпо́дь во гла́се тру́бне. <span style="color:red" id="n6765">Стих:</span>
Вси язы́цы восплещи́те рука́ми, воскли́кните Бо́гу гла́сом
ра́дования.</p>

<p class="MsoNormal" id="n6766"><span style="color:red" id="n6767">Таже другий прокимен: </span>Вся́кое
дыха́ние / да хва́лит Го́спода. <span style="color:red" id="n6768">Стих:</span>
Хвали́те Бо́га во святы́х Его́, хвали́те Его́ в
утверже́нии си́лы Его́.</p>

<h3 id="n6769">Евангелие от Марка, зачало 71.<br id="n6770">
[Мк. 16, 9 – 20.]</h3>

<p class="MsoNormal" id="n6771"><span style="color:red" id="n6772">В</span>о вре́мя о́но
воскре́с Иису́с зау́тра, в пе́рвую суббо́ту, яви́ся
пре́жде Мари́и Магдали́ни, из нея́же изгна́ седмь бесо́в.
Она́ же ше́дши возвести́ с Ним бы́вшим, пла́чущимся и
рыда́ющим. И они́ слы́шавше, я́ко жив есть, и ви́ден
бысть от нея́, не я́ша ве́ры. По сих же двема́ от них гряду́щема
яви́ся ине́м о́бразом, иду́щема на село́. И та ше́дша
возвести́ста про́чим: и ни те́ма ве́ры я́ша. Последи́
же возлежа́щим им единомуна́десяте яви́ся, и поноси́ неве́рствию
их и жестосе́рдию, я́ко ви́девшим Его́ воста́вша не я́ша
ве́ры. И рече́ им: ше́дше в мир весь, пропове́дите Ева́нгелие
всей тва́ри. И́же ве́ру име́т и крести́тся, спасе́н
бу́дет, а и́же не име́т ве́ры, осужде́н бу́дет.
Зна́мения же ве́ровавшим сия́ после́дуют: и́менем Мои́м
бе́сы иждену́т; язы́ки возглаго́лют но́вы; зми́я
возму́т; а́ще и что сме́ртно испию́т, не вреди́т их;
на неду́жныя ру́ки возложа́т, и здра́ви бу́дут. Госпо́дь
же у́бо, по глаго́лании Его́ к ним, вознесе́ся на не́бо,
и се́де одесну́ю Бо́га. Они́ же изше́дше пропове́даша
всю́ду, Го́споду поспе́шствующу и сло́во утвержа́ющу
после́дствующими зна́меньми. Ами́нь.</p>

<h3 id="n6773">Таже глаголем единожды:</h3>

<p class="MsoNormal" id="n6774"><span style="color:red" id="n6775">В</span>оскресе́ние Христо́во
ви́девше, / поклони́мся Свято́му Го́споду Иису́су, / еди́ному
безгре́шному, / Кресту́ Твоему́ покланя́емся, Христе́,
/ и свято́е Воскресе́ние Твое́ пое́м и сла́вим. / Ты бо
еси́ Бог наш, / ра́зве Тебе́ ино́го не зна́ем, / и́мя
Твое́ имену́ем. / Прииди́те вси ве́рнии, / поклони́мся
Свято́му Христо́ву Воскресе́нию, / се бо прии́де Кресто́м
ра́дость всему́ ми́ру. / Всегда́ благословя́ще Го́спода,
/ пое́м Воскресе́ние Его́: / распя́тие бо претерпе́в,
/ сме́ртию смерть разруши́.</p>

<p class="MsoNormal" id="n6776"><span style="color:red" id="n6777">Псалом 50. Сла́ва, глас 2:</span>
Моли́твами Апо́столов: <span style="color:red" id="n6778">И ны́не: </span>Моли́твами
Богоро́дицы: <span style="color:red" id="n6779">Таже, стих:</span> Поми́луй мя
Бо́же, по вели́цей ми́лости Твое́й:</p>

<h3 id="n6780">И поем настоящий самогласен, глас 6:</h3>

<p class="MsoNormal" id="n6781"><span style="color:red" id="n6782">Д</span>несь на небесе́х го́рния
си́лы на́ше естество́ зря́ще, / дивя́щеся стра́ннаго
о́браза восхо́ду, / недоумева́хуся друг ко дру́гу глаго́люще:
/ кто Сей прише́дый? / Ви́дяще же своего́ Влады́ку, / небе́сная
врата́ взя́ти повелева́ху, / с ни́миже непреста́нно
воспои́м / с пло́тию отону́ду па́ки Гряду́щаго, / я́ко
Судию́ всех и Бо́га всеси́льна.</p>

<p class="MsoNormal" id="n6783"><span style="color:red" id="n6784">Каноны, глас пятый, со ирмосы на 8,
и четвертый, на 6.</span></p>

<h3 id="n6785">Канон, творение Иоанна монаха. Глас 5.<br id="n6786">
Песнь 1.</h3>

<p class="MsoNormal" id="n6787"><span style="color:red" id="n6788">Ирмос:</span> Спаси́телю Бо́гу
/ в мо́ри лю́ди немо́крыми нога́ми наста́вльшему, / и
фарао́на со всево́инством пото́пльшему, / Тому́ Еди́ному
пои́м, / я́ко просла́вися.</p>

<p class="MsoNormal" id="n6789"><span style="color:red" id="n6790">В</span>оспои́м вси, лю́дие,
/ на ра́мех херуви́мских возне́сшуся со сла́вою Христу́,
/ и спосади́вшему нас одесну́ю Отца́, / песнь побе́дную, я́ко
просла́вися.</p>

<p class="MsoNormal" id="n6791"><span style="color:red" id="n6792">Х</span>ода́тая Бо́гу и
челове́ком Христа́, / ли́цы а́нгельстии ви́девше, с
пло́тию в вы́шних удивля́хуся, / согла́сно же воспева́ху
песнь побе́дную, я́ко просла́вися.</p>

<p class="MsoNormal" id="n6793"><span style="color:red" id="n6794">Я́</span>вльшемуся Бо́гу
на горе́ Сина́йстей, / и зако́н да́вшему богови́дцу
Моисе́ю, / от горы́ Елео́нския возне́сшемуся пло́тию, /
Тому́ вси воспои́м, я́ко просла́вися.</p>

<p class="MsoNormal" id="n6795"><span style="color:red" id="n6796">Богородичен:</span> Пречи́стая
Ма́ти Бо́жия, / Воплоще́ннаго от Тебе́, и от недр Роди́теля
не отсту́пльшаго Бо́га / непреста́нно моли́, / от вся́каго
обстоя́ния спасти́, я́же созда́.</p>

<h4 id="n6797">Другий канон господина Иосифа,<br id="n6798">
егоже краестрочие по алфавиту.<br id="n6799">
Во осмой же и девятой песни:<br id="n6800">
Оди́ Ио́сиф, еже есть, песнь Ио́сифова, глас 4.<br id="n6801">
Песнь 1.</h4>

<p class="MsoNormal" id="n6802"><span style="color:red" id="n6803">Ирмос:</span> Отве́рзу уста́
моя́:</p>

<p class="MsoNormal" id="n6804"><span style="color:red" id="n6805">В</span>оскре́сл еси́
тридне́вен, по естеству́ безсме́ртный, / и яви́лся еси́
единона́десятим и всем ученико́м, / и восте́кл еси́ Христе́
ко Отцу́, / о́блаком носи́мь, всех Тво́рче.</p>

<p class="MsoNormal" id="n6806"><span style="color:red" id="n6807">В</span>опие́т я́вственно
поя́ Дави́д богодохнове́нный, / взы́де Госпо́дь к небе́сным,
в воскликнове́нии и трубы́ шу́ме, / и к началосве́тному Отцу́
доспе́.</p>

<p class="MsoNormal" id="n6808"><span style="color:red" id="n6809">Слава:</span> Состаре́вшийся,
Го́споди, мир мно́гими грехми́, / обнови́в стра́стию
Твое́ю и воста́нием Твои́м, / возше́л еси́ носи́мь
о́блаком к пренебе́сным, / сла́ва сла́ве Твое́й.</p>

<p class="MsoNormal" id="n6810"><span style="color:red" id="n6811">И ныне, Богородичен:</span> Влады́ку
родила́ еси́ всех, всенепоро́чная Влады́чице, / страсть во́льную
прии́мшаго, / и возше́дша к Своему́ Отцу́, / Его́же не
оста́ви, а́ще и плоть взят.</p>

<p class="MsoNormal" id="n6812"><span style="color:red" id="n6813">Катавасия:</span> Боже́ственным
покрове́н, / медленоязы́чный мра́ком, / извити́йствова
Богопи́санный зако́н, / ти́ну бо оттря́с очесе́ у́мнаго,
/ ви́дит Су́щаго, / и науча́ется Ду́ха ра́зуму, / хваля́
Боже́ственными пе́сньми.</p>

<h3 id="n6814">Песнь 3.</h3>

<p class="MsoNormal" id="n6815"><span style="color:red" id="n6816">Ирмос:</span> Си́лою Креста́
Твоего́, Христе́, / утверди́ мое́ помышле́ние, / во е́же
пе́ти и сла́вити / спаси́тельное Твое́ вознесе́ние.</p>

<p class="MsoNormal" id="n6817"><span style="color:red" id="n6818">В</span>озше́л еси́,
Жизнода́вче Христе́, ко Отцу́, / и возне́сл еси́ род
наш, Человеколю́бче, / неизрече́нным благоутро́бием Твои́м.</p>

<p class="MsoNormal" id="n6819"><span style="color:red" id="n6820">Ч</span>и́ни а́нгельстии,
Спа́се, / челове́ческое естество́ ви́девше совосходя́щее
Тебе́, / непреста́нно удивля́еми воспева́ху Тя.</p>

<p class="MsoNormal" id="n6821"><span style="color:red" id="n6822">У</span>жаса́хуся а́нгельстии
ли́цы, Христе́, / зря́ще Тя с телесе́м возне́сшася, / и
воспева́ху свято́е Твое́ вознесе́ние.</p>

<p class="MsoNormal" id="n6823"><span style="color:red" id="n6824">Е</span>стество́ челове́ческое,
Христе́, / тле́нием па́дшее возста́вил еси́, / и восхо́дом
Твои́м возне́сл еси́, / и с Собо́ю нас просла́вил еси́.</p>

<p class="MsoNormal" id="n6825"><span style="color:red" id="n6826">Богородичен:</span> Моли́
непреста́нно, Чи́стая, / Произше́дшаго от ложе́сн Твои́х,
/ изба́витися пре́лести диа́воли, / пою́щим Тя, Ма́терь
Бо́жию.</p>

<p class="MsoNormal" id="n6827">&nbsp;</p>

<p class="MsoNormal" id="n6828"><span style="color:red" id="n6829">Ин. Ирмос:</span> Твоя́
песносло́вцы Богоро́дице:</p>

<p class="MsoNormal" id="n6830"><span style="color:red" id="n6831">Возьми́те</span> врата́
небе́сная, / се прии́де Христо́с Царь тва́ри, / в те́ло
обо́лкся земно́е, / го́рнейшим глаго́лаху си́лам до́льнейшия.</p>

<p class="MsoNormal" id="n6832"><span style="color:red" id="n6833">В</span>зыска́в, Христе́,
прельще́ннаго пре́лестию зми́евою Ада́ма, / я́ко в
сего́ оболки́йся, / возше́л еси́ и сел еси́ одесну́ю,
я́ко сопресто́лен Отцу́, / пою́щим а́нгелом Тебе́.</p>

<p class="MsoNormal" id="n6834"><span style="color:red" id="n6835">Слава:</span> Земля́ пра́зднует
и лику́ет, ра́дуется и не́бо, / вознесе́нием днесь Творца́
тва́ри, / предъявле́нно соедини́вшаго разстоя́щаяся хоте́нием.</p>

<p class="MsoNormal" id="n6836"><span style="color:red" id="n6837">И ныне, Богородичен:</span> Сме́рти
роди́вши Разруши́теля, / Еди́наго безсме́ртнаго Бо́га,
/ Де́во Ма́ти Всечи́стая, / Того́ при́сно умоли́,
/ умерщвля́ющия моя́ стра́сти умори́ти и спасти́ мя.</p>

<p class="MsoNormal" id="n6838"><span style="color:red" id="n6839">Катавасия:</span> Разве́рзе
утро́бы неча́дствовавшия у́зы, / доса́ду же неудоботерпи́му
благоча́дствующия, / еди́на моли́тва проро́чицы дре́вле
А́нны, / нося́щия дух сокруше́н, / к Си́льному и Бо́гу
ра́зумов.</p>

<h3 id="n6840">Седален, глас 8.<br id="n6841">
Подобен: <span style="color:windowtext" id="n6842">Прему́дрости:</span></h3>

<p class="MsoNormal" id="n6843"><span style="color:red" id="n6844">В</span>сед на о́блаки небе́сныя,
/ оста́вив мир су́щим на земли́, / возше́л и сел еси́
одесну́ю Отца́, / я́ко Единосу́щен Сему́ сый и Ду́ху.
/ А́ще бо и во пло́ти яви́лся еси́, но непрело́жен
пребы́л еси́, / те́мже ча́еши соверше́ния коне́ц,
/ суди́ти гряды́й на зе́млю ми́ру всему́. / Правосу́де
Го́споди, пощади́ ду́ши на́ша, / прегреше́ний оставле́ние
да́руя, / я́ко Бог ми́лостив, рабо́м Твои́м.</p>

<p class="MsoNormal" id="n6845"><span style="color:red" id="n6846">Слава, и ныне: тойже. И чтение
праздника.</span></p>

<h3 id="n6847">Песнь 4.</h3>

<p class="MsoNormal" id="n6848"><span style="color:red" id="n6849">Ирмос:</span> Услы́шах слух си́лы
Креста́, / я́ко рай отве́рзеся им / и возопи́х: / сла́ва
си́ле Твое́й, Го́споди.</p>

<p class="MsoNormal" id="n6850"><span style="color:red" id="n6851">В</span>озне́слся еси́ во сла́ве,
а́нгелов Царю́, / Уте́шителя нам от Отца́ посла́в. / Те́мже
вопие́м: / сла́ва, Христе́, вознесе́нию Твоему́.</p>

<p class="MsoNormal" id="n6852"><span style="color:red" id="n6853">Я́</span>ко взы́де Спас ко
Отцу́ с пло́тию, / удиви́шася Ему́ а́нгельская во́инства,
и возопи́ша: / сла́ва, Христе́, вознесе́нию Твоему́.</p>

<p class="MsoNormal" id="n6854"><span style="color:red" id="n6855">А́</span>нгельския си́лы
го́рнейшим вопия́ху: / врата́ возьми́те, Христу́ на́шему
Царю́, / Его́же воспева́ем вку́пе со Отце́м и Ду́хом.</p>

<p class="MsoNormal" id="n6856"><span style="color:red" id="n6857">Богородичен:</span> Де́ва роди́
и ма́терняя не позна́, / но Ма́ти у́бо есть, Де́вою же
пребы́сть, / Ю́же воспева́юще, ра́дуйся, Богоро́дице,
взыва́ем.</p>

<p class="MsoNormal" id="n6858">&nbsp;</p>

<p class="MsoNormal" id="n6859"><span style="color:red" id="n6860">Ин. Ирмос:</span> Седя́й в сла́ве:</p>

<p class="MsoNormal" id="n6861"><span style="color:red" id="n6862">И</span>ису́с Жизнода́вец
прии́м, и́хже возлюби́, / на Елео́нскую го́ру восхо́дит,
/ и сих благослови́, / и о́блаком носи́мь О́тчая не́дра
доспе́, / я́же ника́коже оста́вил.</p>

<p class="MsoNormal" id="n6863"><span style="color:red" id="n6864">М</span>ир весь пра́зднует ви́димый
и неви́димый, / в ра́дости а́нгели лику́ют, / и челове́цы
славосло́вяще непреста́нно вознесе́ние, / пло́тию Соедини́вшагося
нам бла́гостию.</p>

<p class="MsoNormal" id="n6865"><span style="color:red" id="n6866">Слава:</span> Разруши́вый держа́ву
сме́рти, я́ко безсме́ртный, Го́споди, / безсме́ртие
всем дарова́л еси́, Человеколю́бче, / и возне́слся еси́
во сла́ве, / зря́щим Тя честны́м ученико́м, Иису́се
всеси́льне.</p>

<p class="MsoNormal" id="n6867"><span style="color:red" id="n6868">И ныне, Богородичен:</span> Блаже́нно
чре́во Твое́, Всенепоро́чная, бысть, / чре́во бо а́дово
пресла́вно истощи́вшаго, / несказа́нно вмести́ти сподо́билася
еси́, / Его́же моли́ спасти́ нас, пою́щих Тя.</p>

<p class="MsoNormal" id="n6869"><span style="color:red" id="n6870">Катавасия:</span> Царю́ царе́й,
/ Яковы́й от Якова́го еди́н Сло́ве произше́дый, / от
Отца́ безвино́внаго, / равномо́щнаго Твоего́ Ду́ха апо́столом
и́стинно посла́л еси́, / я́ко Благоде́теля пою́щим:
/ сла́ва держа́ве Твое́й, Го́споди.</p>

<h3 id="n6871">Песнь 5.</h3>

<p class="MsoNormal" id="n6872"><span style="color:red" id="n6873">Ирмос:</span> У́тренююще вопие́м
Ти: / Го́споди, спаси́ ны, / Ты бо еси́ Бог наш, / ра́зве
бо Тебе́ ино́го не зна́ем.</p>

<p class="MsoNormal" id="n6874"><span style="color:red" id="n6875">И</span>спо́лнив весе́лия
вся́ческая Ми́лостиве, / к го́рним си́лам с пло́тию
прише́л еси́.</p>

<p class="MsoNormal" id="n6876"><span style="color:red" id="n6877">А́</span>нгельския си́лы
взе́млема Тебе́ ви́девше, / врата́, взыва́ху, Царю́
на́шему возьми́те.</p>

<p class="MsoNormal" id="n6878"><span style="color:red" id="n6879">А</span>по́столи ви́девше
возвыша́ема Спа́са, / с тре́петом взыва́ху Царю́ на́шему:
сла́ва Тебе́.</p>

<p class="MsoNormal" id="n6880"><span style="color:red" id="n6881">Богородичен:</span> Де́ву по
рождестве́ пое́м Тя, Богоро́дице, / Ты бо Бо́га Сло́ва
пло́тию ми́рови родила́ еси́.</p>

<p class="MsoNormal" id="n6882">&nbsp;</p>

<p class="MsoNormal" id="n6883"><span style="color:red" id="n6884">Ин. Ирмос:</span> Ужасо́шася
вся́ческая:</p>

<p class="MsoNormal" id="n6885"><span style="color:red" id="n6886">У</span>мертви́в смерть Твое́ю
сме́ртию, Го́споди, / взем и́хже возлюби́л еси́, / возше́л
еси́ на Ма́сличную го́ру святу́ю, / и отту́ду восте́кл
еси́, Христе́, к Твоему́ Роди́телю, о́блаком носи́мь.</p>

<p class="MsoNormal" id="n6887"><span style="color:red" id="n6888">С</span>тра́нно Твое́
рождество́, стра́нно Твое́ воскресе́ние, / стра́нно и
стра́шно Твое́ Жизнода́вче, е́же от горы́ Боже́ственное
вознесе́ние, / е́же изобразу́я Илиа́ четвероко́нный
восхожда́ше, / воспева́я Тя, Человеколю́бче.</p>

<p class="MsoNormal" id="n6889"><span style="color:red" id="n6890">Слава:</span> Зря́щим апо́столом
веща́ху а́нгели: / му́жие галиле́йстии, что чудите́ся
вознесе́нию Жизнода́вца Христа́, / Сей прии́дет па́ки
на зе́млю / суди́ти ми́ру всему́, я́ко Судия́ пра́веднейший.</p>

<p class="MsoNormal" id="n6891"><span style="color:red" id="n6892">И ныне, Богородичен:</span> Де́ву
сохрани́в Тя по рождестве́ нетле́нну, / восхо́дит Христо́с
ко Отцу́, Богороди́тельнице, Его́же не оста́ви, / а́ще
и плоть прия́т из Тебе́, мы́сленную же и одушевле́нную, / за
ми́лость неизрече́нную.</p>

<p class="MsoNormal" id="n6893"><span style="color:red" id="n6894">Катавасия:</span> Реши́тельное
очище́ние грехо́в, / огнедохнове́нную приими́те Ду́ха
ро́су, / о ча́да светообра́зная церко́вная. / Ны́не от
Сио́на бо изы́де зако́н, / языкоогнеобра́зная Ду́ха
благода́ть.</p>

<h3 id="n6895">Песнь 6.</h3>

<p class="MsoNormal" id="n6896"><span style="color:red" id="n6897">Ирмос:</span> Обы́де мя бе́здна,
/ гроб мне кит бысть, / аз же возопи́х к Тебе́, Человеколю́бцу, /
и спасе́ мя десни́ца Твоя́, Го́споди.</p>

<p class="MsoNormal" id="n6898"><span style="color:red" id="n6899">В</span>зыгра́шася апо́столи,
/ зря́ще на высоту́ днесь Зижди́теля взе́млема, / упова́нием
Ду́ха, / и стра́хом зовя́ху: сла́ва восхо́ду Твоему́.</p>

<p class="MsoNormal" id="n6900"><span style="color:red" id="n6901">П</span>редста́ша а́нгели,
/ вопию́ще, Христе́, ученико́м Твои́м: / и́мже о́бразом
ви́десте Христа́ восходя́ща с пло́тию, / па́ки прии́дет
Пра́ведный всех Судия́.</p>

<p class="MsoNormal" id="n6902"><span style="color:red" id="n6903">Я́</span>ко ви́деша Тя,
Спа́се наш, небе́сныя си́лы, / на высоту́ взе́млема с
те́лом, взыва́ху, глаго́люще: / вели́ко, Влады́ко,
человеколю́бие Твое́.</p>

<p class="MsoNormal" id="n6904"><span style="color:red" id="n6905">Богородичен:</span> Купину́ Тя
неопали́мую и го́ру, / и ле́ствицу одушевле́нную, и дверь
небе́сную / досто́йно сла́вим, Мари́е сла́вная, правосла́вных
похвало́.</p>

<p class="MsoNormal" id="n6906">&nbsp;</p>

<p class="MsoNormal" id="n6907"><span style="color:red" id="n6908">Ин. Ирмос:</span> Боже́ственное
сие́ и всечестно́е:</p>

<p class="MsoNormal" id="n6909"><span style="color:red" id="n6910">Д</span>а ка́плют нам свы́ше
о́блацы весе́лие ве́чное, / Христо́с бо о́блаком, я́ко
херуви́мы, носи́мый, / к Своему́ Отцу́ восхо́дит
днесь.</p>

<p class="MsoNormal" id="n6911"><span style="color:red" id="n6912">П</span>ло́ти яви́вся подо́бием,
/ пре́жде разстоя́щаяся собра́л еси́ во еди́но,
Человеколю́бче, / и возне́слся еси́, Ще́дре, в небе́сная,
/ зря́щим Тя ученико́м Твои́м.</p>

<p class="MsoNormal" id="n6913"><span style="color:red" id="n6914">Слава:</span> Что червле́ны ри́зы
пло́ти соедини́вшагося дебельству́? / Святи́и а́нгели
Христа́ зря́ще веща́ху, / стра́сти честны́я Боже́ственныя
нося́ща о́бразы.</p>

<p class="MsoNormal" id="n6915"><span style="color:red" id="n6916">И ныне, Богородичен:</span> Пое́м
Отрокови́це зача́тие, / пое́м Твое́ неизрече́нное
рождество́, / и́мже изба́вихомся, Чи́стая, тли и озлобле́ния,
/ и мра́чнаго а́дова затворе́ния.</p>

<p class="MsoNormal" id="n6917"><span style="color:red" id="n6918">Катавасия:</span> Очище́ние нам,
Христе́, / и спасе́ние, Влады́ко, / возсия́л еси́ от
Де́вы, / да я́ко проро́ка / от зве́ря морска́го пе́рсей
Ио́ну, / от тли исхити́ши всего́ Ада́ма всеро́дна па́дшаго.</p>

<h3 id="n6919">Кондак самогласен, глас 6:</h3>

<p class="MsoNormal" id="n6920"><span style="color:red" id="n6921">Е́</span>же о нас испо́лнив
смотре́ние, / и я́же на земли́ соедини́в Небе́сным, / возне́слся
еси́ во сла́ве, Христе́ Бо́же наш, / ника́коже отлуча́яся,
/ но пребыва́я неотсту́пный, / и вопия́ лю́бящим Тя: / Аз
есмь с ва́ми, и никто́же на вы.</p>

<p class="MsoNormal" id="n6922"><span style="color:red" id="n6923">Икос: </span>Я́же земли́
на земли́ оста́вившии, / я́же пе́пельная пе́рсти
уступа́ющии, прииди́те воспря́нем, / и на высоту́ возведе́м
о́чи и мы́сли, / впери́м ви́ды, вку́пе и чу́вства,
на небе́сная врата́, сме́ртнии, / непщу́им бы́ти в Ма́сличной
горе́, / и взира́ти на Избавля́ющаго на о́блацех носи́ма.
/ Отону́ду бо Госпо́дь на небеса́ востече́, / и та́мо
даролюбе́зны да́ры раздая́ апо́столом Свои́м, / уте́шив
я́, я́ко Оте́ц, и утверди́в я́, / наста́вив, я́ко
сыно́в, и рече́ к ним: не разлуча́юся вас, / Аз есмь с ва́ми,
и никто́же на вы.</p>

<p class="MsoNormal" id="n6924"><span style="color:red" id="n6925">Синаксарь.</span></p>

<h3 id="n6926">Песнь 7.</h3>

<p class="MsoNormal" id="n6927"><span style="color:red" id="n6928">Ирмос:</span> В пещи́ о́гненней
/ песносло́вцы спасы́й о́троки, / благослове́н Бог оте́ц
на́ших.</p>

<p class="MsoNormal" id="n6929"><span style="color:red" id="n6930">Н</span>а о́блацех све́та
вознесы́йся и спасы́й мир, / благослове́н Бог оте́ц на́ших.</p>

<p class="MsoNormal" id="n6931"><span style="color:red" id="n6932">Н</span>а ра́му, Спа́се,
заблу́ждшее взем естество́, возне́сся, / Бо́гу и Отцу́
приве́л еси́.</p>

<p class="MsoNormal" id="n6933"><span style="color:red" id="n6934">В</span>озше́дый во пло́ти
к безпло́тному Отцу́, / благослове́н Бог оте́ц на́ших.</p>

<p class="MsoNormal" id="n6935"><span style="color:red" id="n6936">У</span>мерщвле́ное на́ше
грехо́м естество́ взем, / Твоему́ сво́йственному Отцу́,
Спа́се, приве́л еси́.</p>

<p class="MsoNormal" id="n6937"><span style="color:red" id="n6938">Богородичен:</span> От Де́вы ро́ждься,
Ю́же Богоро́дицу соде́лал еси́, / благослове́н Бог оте́ц
на́ших.</p>

<p class="MsoNormal" id="n6939"><span lang="EN-US" id="n6940">&nbsp;</span></p>

<p class="MsoNormal" id="n6941"><span style="color:red" id="n6942">Ин. Ирмос:</span> Не послужи́ша
тва́ри:</p>

<p class="MsoNormal" id="n6943"><span style="color:red" id="n6944">С</span>ве́тлый Тя Свет су́ща,
подъя́т о́блак, Го́споди, / от земли́ па́че ума́
восприе́млема / и небе́снии собо́ри восхвали́ша со апо́столы,
глаго́люще: / Бо́же, благослове́н еси́.</p>

<p class="MsoNormal" id="n6945"><span style="color:red" id="n6946">Р</span>ука́ма вси ра́дующеся
воспле́щим, вознесе́нием Христо́вым, и воскли́кнем: / взы́де
Бог во гла́се тру́бне, и се́де одесну́ю, / я́ко
сопресто́лен Отцу́ во ве́ки.</p>

<p class="MsoNormal" id="n6947"><span style="color:red" id="n6948">Слава:</span> Поя́ дре́вле
Моисе́й вели́кий, взыва́ше: / да покло́нятся восходя́щу
Христу́ небе́снии а́нгели, я́ко всех Царю́, / ему́же
зове́м: отце́в Го́споди и Бо́же, благослове́н еси́.</p>

<p class="MsoNormal" id="n6949"><span style="color:red" id="n6950">И ныне, Богородичен:</span> О чуде́с
пресла́вных! / Ка́ко вмести́ла еси́ / Бо́га невмести́маго
Богора́дованная, пло́тию обнища́вшаго, / и со сла́вою мно́гою
в небе́сная возне́сшагося днесь, / и оживи́вшаго челове́ки?</p>

<p class="MsoNormal" id="n6951"><span style="color:red" id="n6952">Катавасия:</span> Согла́сная
возшуме́ орга́нская песнь, / почита́ти златосотворе́нный безду́шный
истука́н: / Уте́шителева же светоно́сная благода́ть
почеству́ет, / е́же вопи́ти: / Тро́ице Еди́ная,
равноси́льная, безнача́льная, благослове́на еси́.</p>

<h3 id="n6953">Песнь 8.</h3>

<p class="MsoNormal" id="n6954"><span style="color:red" id="n6955">Ирмос:</span> Из Отца́ пре́жде
век рожде́ннаго Сы́на и Бо́га, / и в после́дняя ле́та
воплоще́ннаго от Де́вы Ма́тере, / свяще́нницы, по́йте,
/ лю́дие, превозноси́те во вся ве́ки.</p>

<p class="MsoNormal" id="n6956"><span style="color:red" id="n6957">В</span>о двою́ существу́
возлете́вшаго Жизнода́вца Христа́ на небеса́ со сла́вою,
/ и Отцу́ соседя́щаго, / свяще́нницы, по́йте, лю́дие,
превозноси́те во вся ве́ки.</p>

<p class="MsoNormal" id="n6958"><span style="color:red" id="n6959">О</span>т рабо́ты и́дольския
тварь изба́вившаго, / и предста́вившаго ту свобо́дну Твоему́
Отцу́, / Тебе́, Спа́се, пое́м, / и Тебе́ превозно́сим
во вся ве́ки.</p>

<p class="MsoNormal" id="n6960"><span style="color:red" id="n6961">С</span>вои́м схожде́нием
низложи́вшаго супоста́та, / и Свои́м возше́ствием возне́сшаго
челове́ки, / свяще́нницы, по́йте, лю́дие, превозноси́те
во вся ве́ки.</p>

<p class="MsoNormal" id="n6962"><span style="color:red" id="n6963">Богородичен:</span> Херуви́мов
превы́шшая яви́лася еси́, Богоро́дице Чи́стая, / во
чре́ве Твое́м си́ми Носи́маго носи́вшая, / Его́же
со безпло́тными, челове́цы, славосло́вим во вся ве́ки.</p>

<p class="MsoNormal" id="n6964">&nbsp;</p>

<p class="MsoNormal" id="n6965"><span style="color:red" id="n6966">Ин. Ирмос:</span> О́троки
благочести́выя:</p>

<p class="MsoNormal" id="n6967"><span style="color:red" id="n6968">Я</span>ви́шася у́мове апо́столом
в вознесе́нии и веща́ху, / что взира́юще стоите́ дивя́щеся?
/ Сей восходя́й в небе́сная, / прии́дет и па́ки суди́ти
и́же на земли́ челове́ком, / Судия́ сый Еди́н.</p>

<p class="MsoNormal" id="n6969"><span style="color:red" id="n6970">Д</span>ади́м Бо́гу вели́чие,
/ хвалы́ согла́сие воскли́кнем, / воспои́м, лику́им,
рука́ми же воспле́щим: / взы́де Бог наш на небеса́ от земли́,
/ а́нгелом, арха́нгелом пою́щим Сего́, / я́ко Влады́ку
и Творца́ всех.</p>

<p class="MsoNormal" id="n6971"><span style="color:red" id="n6972">Благослови́м Отца́ и
Сы́на и Свята́го Ду́ха, Го́спода.</span></p>

<p class="MsoNormal" id="n6973"><span style="color:red" id="n6974">В</span>зя́тся превы́ше А́нгел
естество́ на́ше, дре́вле отпа́дшее, / и на престо́ле
посажде́но бысть Боже́ственне, па́че смы́сла. / Прииди́те,
торжеству́им и воззове́м: / Го́спода по́йте дела́, и
превозноси́те во вся ве́ки.</p>

<p class="MsoNormal" id="n6975"><span style="color:red" id="n6976">И ны́не и при́сно и во
ве́ки веко́в, ами́нь.</span></p>

<p class="MsoNormal" id="n6977"><span style="color:red" id="n6978">С</span>е Сын Твой, Богоро́дице,
/ плени́в Кресто́м Свои́м смерть, воскре́се тридне́вен,
/ и ученико́м Свои́м я́влься, востече́ к небе́сным, / с
ни́миже Тебе́ покланя́ющеся / пое́м и славосло́вим во
вся ве́ки.</p>

<p class="MsoNormal" id="n6979"><span style="color:red" id="n6980">Таже, Хва́лим, благослови́м,
покланя́емся Го́сподеви, пою́ще и превознося́ще во вся ве́ки.</span></p>

<p class="MsoNormal" id="n6981"><span style="color:red" id="n6982">Катавасия:</span> Разреша́ет у́зы,
/ и ороша́ет пла́мень, / трисве́тлый Богонача́лия О́браз,
/ пою́т о́троцы, / благослови́т же Еди́наго Спа́са и
Вседе́теля, / я́ко Благоде́теля / сотворе́нная вся́ческая
тварь.</p>

<p class="MsoNormal" id="n6983"><span style="color:red" id="n6984">Честне́йшую: не поем, но поем
припев: </span><b id="n6985">Велича́й душе́ моя́, / возне́сшагося от
земли́ на не́бо, / Христа́ Жизнода́вца.</b></p>

<h3 id="n6986">Песнь 9.</h3>

<p class="MsoNormal" id="n6987"><span style="color:red" id="n6988">Ирмос:</span> Тя па́че ума́
и словесе́, Ма́терь Бо́жию, / в ле́то Безле́тнаго
неизрече́нно ро́ждшую, / ве́рнии, единому́дренно велича́ем.</p>

<p class="MsoNormal" id="n6989"><span style="color:red" id="n6990">Т</span>ебе́, Изба́вителя
ми́ра, Христа́ Бо́га, / апо́столи ви́дяще Боже́ственно
возвыша́ема, / со стра́хом игра́юще велича́ху.</p>

<p class="MsoNormal" id="n6991"><span style="color:red" id="n6992">Т</span>вою́ обожи́вшуюся
плоть / зря́ще, Христе́, на высоте́ а́нгели, / друг ко дру́гу
глаго́лаху: / вои́стинну Сей есть Бог наш.</p>

<p class="MsoNormal" id="n6993"><span style="color:red" id="n6994">Т</span>ебе́ безпло́тных
чи́нове, Христе́ Бо́же, / на о́блацех взе́млема ви́дяще,
взыва́ху: / сла́вы Царю́, врата́ возьми́те.</p>

<p class="MsoNormal" id="n6995"><span style="color:red" id="n6996">Т</span>ебе́ соше́дшаго да́же
до после́дних земли́, / и челове́ка спа́сшаго, / и восхожде́нием
Твои́м возвы́сившаго, сего́ велича́ем.</p>

<p class="MsoNormal" id="n6997"><span style="color:red" id="n6998">Богородичен:</span> Ра́дуйся,
Богоро́дице Ма́ти Христа́ Бо́га, / Его́же родила́
еси́, / днесь от земли́ возноси́ма / со апо́столы зря́щи,
возвелича́ла еси́.</p>

<p class="MsoNormal" id="n6999"><span lang="EN-US" id="n7000">&nbsp;</span></p>

<p class="MsoNormal" id="n7001"><span style="color:red" id="n7002">Вторый припев: </span><b id="n7003">А́нгели
восхожде́ние Влады́ки зря́ще, ужаса́хуся, / ка́ко со
сла́вою взя́тся от земли́ на го́рняя.</b></p>

<p class="MsoNormal" id="n7004"><span style="color:red" id="n7005">Ин</span><span lang="EN-US" style="color:red" id="n7006">. </span><span style="color:red" id="n7007">Ирмос:</span> Всяк земноро́дный:</p>

<p class="MsoNormal" id="n7008"><span style="color:red" id="n7009">О</span> даро́в па́че
постиже́ния! / О та́инства стра́шнаго! / Все́ми бо влады́чествуяй,
от земли́ отходя́ к небе́сным, / ученико́м посла́ Ду́ха
Свята́го, / просвети́вшаго сих смысл, / и о́гненны сотвори́вшаго
благода́тию.</p>

<p class="MsoNormal" id="n7010"><span style="color:red" id="n7011">П</span>олцы́ учени́честии,
Госпо́дь рече́, вы седи́те во Иерусали́ме, / и Аз низпослю́
вам Уте́шителя друга́го, / Отцу́ сопресто́льна и Мне
равноче́стна, / Его́же ви́дите взима́ема и о́блаком
све́тлым носи́ма.</p>

<p class="MsoNormal" id="n7012"><span style="color:red" id="n7013">Слава:</span> Взя́тся я́ве
великоле́пие вы́ше небе́с, пло́тию обнища́вшаго, / и
соседе́нием Отца́ почте́ся естество́ на́ше отпа́дшее,
/ торжеству́им и согла́сно вси воскли́кнем, / и воспле́щим
рука́ми ра́дующеся.</p>

<p class="MsoNormal" id="n7014"><span style="color:red" id="n7015">И ныне, Богородичен:</span> Свет от
Све́та возсия́вый, Всенепоро́чная, из Тебе́ возсия́, /
и че́рность безбо́жия всю разруши́, / и в нощи́ спя́щих
просвети́. / Сего́ ра́ди вси по до́лгу Тя во ве́ки при́сно
ублажа́ем.</p>

<p class="MsoNormal" id="n7016"><span style="color:red" id="n7017">Катавасия:</span> Ра́дуйся,
Цари́це, / Матероде́вственная сла́во, / вся́ка бо
удобообраща́тельная благоглаго́ливая уста́ / вити́йствовати
не мо́гут, / Тебе́ пе́ти досто́йно, / низумева́ет же
ум всяк, Твое́ Рождество́ разуме́ти. / Те́мже Тя согла́сно
сла́вим.</p>

<h3 id="n7018">Ексапостиларий самогласен:</h3>

<p class="MsoNormal" id="n7019"><span style="color:red" id="n7020">У</span>ченико́м зря́щим
Тя, / возне́слся еси́, Христе́, ко Отцу́ соседя́, / а́нгели
предтеку́ще зовя́ху: / возьми́те врата́, возьми́те, / Царь
бо взы́де к нача́льному Све́ту сла́вы. <span style="color:red" id="n7021">[Трижды.]</span></p>

<h3 id="n7022">На хвалитех, Вся́кое дыха́ние:<br id="n7023">
поставим стихи 4 и поем стихиры, глас 1.<br id="n7024">
Подобен: <span style="color:windowtext" id="n7025">Небе́сных чино́в:</span></h3>

<p class="MsoNormal" id="n7026"><span style="color:red" id="n7027">А́</span>нгельски, и́же в
ми́ре, торжеству́им, / на престо́ле сла́вы Бо́гу носи́мому,
/ взыва́юще пе́ние: / Свят еси́, О́тче небе́сный, / Соприсносу́щный
Сло́ве, / Свят еси́ и Ду́ше Всесвяты́й. <span style="color:red" id="n7028">[Дважды.]</span></p>

<p class="MsoNormal" id="n7029"><span style="color:red" id="n7030">Н</span>ача́льницы а́нгелов
смотря́юще, Спа́се, восхожде́ния стра́нное, / недоумева́хуся
друг ко дру́гу: / что виде́ние сие́? / Челове́к у́бо
зра́ком ви́димый, / я́коже Бог, превы́ше небе́с / с
пло́тию восхо́дит.</p>

<p class="MsoNormal" id="n7031"><span style="color:red" id="n7032">Г</span>алиле́ане зря́ще
Тя вознесе́нна, / от Ма́сличныя горы́ с те́лом, Сло́ве,
/ слы́шаху а́нгелов вопию́щим им: / что стоите́ зря́ще?
/ Сей прии́дет па́ки с пло́тию, / и́мже о́бразом ви́десте.</p>

<p class="MsoNormal" id="n7033"><span style="color:red" id="n7034">Слава, и ныне, глас 2: </span>Роди́лся
еси́, я́ко Сам восхоте́л еси́, / яви́лся еси́, я́ко
Сам изво́лил еси́, / пострада́л еси́ пло́тию, Бо́же
наш, / из ме́ртвых воскре́сл еси́ попра́в смерть. / Возне́слся
еси́ во сла́ве, вся́ческая исполня́яй, / и посла́л еси́
нам Ду́ха Боже́ственнаго, / е́же воспева́ти и сла́вити
Твое́ Божество́.</p>

<p class="MsoNormal" id="n7035"><span style="color:red" id="n7036">Славословие великое. Дается и святый
елей братии. И поучение Студитово.</span></p>

<h3 id="n7037">Отпуст:</h3>

<p class="MsoNormal" id="n7038"><span style="color:red" id="n7039">И́</span>же во сла́ве
вознесы́йся от нас на не́бо, и одесну́ю се́дый Бо́га и
Отца́, Христо́с, и́стинный Бог наш, моли́твами пречи́стыя
Своея́ Ма́тере, святы́х сла́вных и всехва́льных Апо́стол,
и всех святы́х, поми́лует и спасе́т нас, я́ко Благ и
Человеколю́бец.</p>

<p class="MsoNormal" id="n7040"><span style="color:red" id="n7041">И час 1-й в притворе. И совершенный
отпуст.</span></p>

<h2 style="margin-left:0in;text-indent:0in" id="n7042"><a name="_НА_ЛИТУРГИИ_8" id="n7043"></a><span style="text-transform:none" id="n7044">НА ЛИТУРГИИ</span></h2>

<h3 id="n7045">Поем настоящия антифоны, псалом 46, глас 2.</h3>

<p class="MsoNormal" id="n7046"><span style="color:red" id="n7047">Стих 1:</span> Вси язы́цы
восплещи́те рука́ми, / воскли́кните Бо́гу гла́сом рад́ования.</p>

<p class="MsoNormal" id="n7048"><b id="n7049"><span style="color:red" id="n7050">М</span>оли́твами Богоро́дицы,
/ Спа́се, спаси́ нас.</b></p>

<p class="MsoNormal" id="n7051"><span style="color:red" id="n7052">Стих 2:</span> Я́ко Госпо́дь
Вы́шний стра́шен, / Царь ве́лий по всей земли́.</p>

<p class="MsoNormal" id="n7053"><b id="n7054"><span style="color:red" id="n7055">М</span>оли́твами Богоро́дицы,
/ Спа́се, спаси́ нас.</b></p>

<p class="MsoNormal" id="n7056"><span style="color:red" id="n7057">Стих 3:</span> Покори́ лю́ди
нам / и язы́ки под но́ги на́ша.</p>

<p class="MsoNormal" id="n7058"><b id="n7059"><span style="color:red" id="n7060">М</span>оли́твами Богоро́дицы,
/ Спа́се, спаси́ нас.</b></p>

<p class="MsoNormal" id="n7061"><span style="color:red" id="n7062">Стих 4:</span> Взы́де Бог в
воскликнове́нии, / Госпо́дь во гла́се тру́бне.</p>

<p class="MsoNormal" id="n7063"><b id="n7064"><span style="color:red" id="n7065">М</span>оли́твами Богоро́дицы,
/ Спа́се, спаси́ нас.</b></p>

<p class="MsoNormal" id="n7066"><span style="color:red" id="n7067">Слава, и ныне:</span> Моли́твами
Богоро́дицы, / Спа́се, спаси́ нас.</p>

<h3 id="n7068">Антифон 2, псалом 47, глас 2.</h3>

<p class="MsoNormal" id="n7069"><span style="color:red" id="n7070">Стих 1:</span> Ве́лий Госпо́дь
и хва́лен зело́, / во гра́де Бо́га на́шего, в горе́
святе́й Его́.</p>

<p class="MsoNormal" id="n7071"><b id="n7072"><span style="color:red" id="n7073">С</span>паси́ нас, Сы́не
Бо́жий, / вознесы́йся во сла́ве, пою́щия Ти: / Аллилу́иа.</b></p>

<p class="MsoNormal" id="n7074"><span style="color:red" id="n7075">Стих 2:</span> Го́ры Сио́нския,
ре́бра Се́верова, / град Царя́ вели́каго.</p>

<p class="MsoNormal" id="n7076"><b id="n7077"><span style="color:red" id="n7078">С</span>паси́ нас, Сы́не
Бо́жий, / вознесы́йся во сла́ве, пою́щия Ти: / Аллилу́иа.</b></p>

<p class="MsoNormal" id="n7079"><span style="color:red" id="n7080">Стих 3:</span> Бог в тя́жестех
Его́ зна́емь есть, / егда́ заступа́ет и́.</p>

<p class="MsoNormal" id="n7081"><b id="n7082"><span style="color:red" id="n7083">С</span>паси́ нас, Сы́не
Бо́жий, / вознесы́йся во сла́ве, пою́щия Ти: / Аллилу́иа.</b></p>

<p class="MsoNormal" id="n7084"><span style="color:red" id="n7085">Стих 4:</span> Я́ко се ца́рие
зе́мстии собра́шася, / снидо́шася вку́пе.</p>

<p class="MsoNormal" id="n7086"><b id="n7087"><span style="color:red" id="n7088">С</span>паси́ нас, Сы́не
Бо́жий, / вознесы́йся во сла́ве, пою́щия Ти: / Аллилу́иа.</b></p>

<p class="MsoNormal" id="n7089"><span style="color:red" id="n7090">Слава, и ныне:</span> Единоро́дный
Сы́не:</p>

<h3 id="n7091">Антифон 3, псалом 48, глас 4.</h3>

<p class="MsoNormal" id="n7092"><span style="color:red" id="n7093">Стих 1:</span> Услы́шите сия́,
вси язы́цы, / внуши́те вси, живу́щии по вселе́нней.</p>

<h4 id="n7094">Тропарь, глас 4:</h4>

<p class="MsoNormal" id="n7095"><span style="color:red" id="n7096">В</span>озне́слся еси́ во
сла́ве, Христе́ Бо́же наш, / ра́дость сотвори́вый
ученико́м, / обетова́нием Свята́го Ду́ха, / извеще́нным
им бы́вшим благослове́нием, / я́ко Ты еси́ Сын Бо́жий,
Изба́витель ми́ра.</p>

<p class="MsoNormal" id="n7097"><span style="color:red" id="n7098">Стих 2:</span> Земноро́днии же
и сы́нове челове́честии, / вку́пе бога́т и убо́г.</p>

<p class="MsoNormal" id="n7099"><span style="color:red" id="n7100">Тропарь:</span> <b id="n7101">Возне́слся еси́
во сла́ве:</b></p>

<p class="MsoNormal" id="n7102"><span style="color:red" id="n7103">Стих 3:</span> Уста́ моя́
возглаго́лют прему́дрость, / и поуче́ние се́рдца моего́
ра́зум.</p>

<p class="MsoNormal" id="n7104"><span style="color:red" id="n7105">Тропарь:</span> <b id="n7106">Возне́слся еси́
во сла́ве:</b></p>

<p class="MsoNormal" id="n7107"><span style="color:red" id="n7108">Стих 4:</span> Приклоню́ в при́тчу
у́хо мое́, / отве́рзу во псалти́ри гана́ние мое́.</p>

<p class="MsoNormal" id="n7109"><span style="color:red" id="n7110">Тропарь:</span> <b id="n7111">Возне́слся еси́:</b></p>

<h3 id="n7112">Входный:</h3>

<p class="MsoNormal" id="n7113"><span style="color:red" id="n7114">В</span>зы́де Бог в воскликнове́нии,
/ Госпо́дь во гла́се тру́бне.</p>

<h3 id="n7115">Тропарь, глас 4:</h3>

<p class="MsoNormal" id="n7116"><span style="color:red" id="n7117">В</span>озне́слся еси́ во
сла́ве, Христе́ Бо́же наш, / ра́дость сотвори́вый
ученико́м, / обетова́нием Свята́го Ду́ха, /
извеще́нным им бы́вшим благослове́нием, / я́ко Ты еси́
Сын Бо́жий, Изба́витель ми́ра.</p>

<h4 id="n7118">Слава, и ныне, кондак самогласен, глас 6:</h4>

<p class="MsoNormal" id="n7119"><span style="color:red" id="n7120">Е́</span>же о нас испо́лнив
смотре́ние, / и я́же на земли́ соедини́в Небе́сным, /
возне́слся еси́ во сла́ве, Христе́ Бо́же наш, / ника́коже
отлуча́яся, / но пребыва́я неотсту́пный, / и вопия́ лю́бящим
Тя: / Аз есмь с ва́ми, и никто́же на вы.</p>

<p class="MsoNormal" id="n7121"><span style="color:red" id="n7122">Таже Трисвятое.</span></p>

<h3 id="n7123">Прокимен, глас 7:</h3>

<p class="MsoNormal" id="n7124"><span style="color:red" id="n7125">В</span>ознеси́ся на небеса́,
Бо́же, / и по всей земли́ сла́ва Твоя́. <span style="color:red" id="n7126">Стих:</span> Гото́во се́рдце мое́, Бо́же,
гото́во се́рдце мое́, воспою́ и пою́ во сла́ве
мое́й.</p>

<h3 id="n7127">Апостол в Деяниих, зачало 1.<br id="n7128">
[Деян. 1, 1 – 12.]</h3>

<p class="MsoNormal" id="n7129"><span style="color:red" id="n7130">П</span>е́рвое у́бо сло́во
сотвори́х о всех, о Фео́филе, я́же нача́т Иису́с твори́ти
же и учи́ти да́же до дне, во́ньже, запове́дав апо́столом
Ду́хом Святы́м, и́хже избра́, вознесе́ся. Пред ни́миже
и поста́ви Себе́ жи́ва по страда́нии Свое́м во мно́зех
и́стинных зна́мениих, де́ньми четы́редесятьми явля́яся
им и глаго́ля я́же о Ца́рствии Бо́жии: С ни́миже и яды́й,
повеле́ им от Иерусали́ма не отлуча́тися, но жда́ти обетова́ния
О́тча, е́же слы́шасте от Мене́: Я́ко Иоа́нн у́бо
крести́л есть водо́ю, вы же и́мате крести́тися Ду́хом
Святы́м не по мно́зех сих днех. Они́ же у́бо соше́дшеся,
вопроша́ху Его́, глаго́люще: Го́споди, а́ще в ле́то
сие́ устроя́еши ца́рствие Изра́илево? Рече́ же к ним:
несть ва́ше разуме́ти времена́ и ле́та, я́же Оте́ц
положи́ во Свое́й вла́сти. Но прии́мете си́лу, наше́дшу
Свято́му Ду́ху на вы, и бу́дете Ми свиде́телие во Иерусали́ме
же и во всей Иуде́и и Самари́и, и да́же до после́дних земли́.
И сия́ рек, зря́щим им, взя́тся, и о́блак подъя́т Его́
от о́чию их. И я́ко взира́юще бя́ху на не́бо, иду́щу
Ему́, и се му́жа два ста́ста пред ни́ми во оде́жди
беле́. Я́же и реко́ста: му́жие Галиле́йстии, что
стоите́ зря́ще на не́бо? Сей Иису́с, вознесы́йся от
вас на не́бо, та́кожде прии́дет, и́мже о́бразом ви́десте
Его́ иду́ща на не́бо. Тогда́ возврати́шася во Иерусали́м
от горы́ нарица́емыя Елео́н, я́же есть близ Иерусали́ма,
суббо́ты иму́щия путь.</p>

<p class="MsoNormal" id="n7131"><span style="color:red" id="n7132">Аллилуиа, глас 2:</span> Взы́де
Бог в воскликнове́нии, Госпо́дь во гла́се тру́бне. <span style="color:red" id="n7133">Стих:</span> Вси язы́цы, восплещи́те рука́ми,
воскли́кните Бо́гу гла́сом ра́дования.</p>

<h3 id="n7134">Евангелие от Луки, зачало 114.<br id="n7135">
[Лк. 24, 36 – 53.]</h3>

<p class="MsoNormal" id="n7136"><span style="color:red" id="n7137">В</span>о вре́мя о́но, воскре́с
Иису́с от ме́ртвых, и ста посреде́ учени́к Свои́х, и
глаго́ла им: мир вам. Убоя́вшеся же и пристра́шни бы́вше,
мня́ху дух ви́дяще. И рече́ им: что смуще́ни есте́; и
почто́ помышле́ния вхо́дят в сердца́ ва́ша? Ви́дите
ру́це Мои́ и но́зе Мои́, я́ко Сам Аз есмь. Осяжи́те
Мя и ви́дите, я́ко дух пло́ти и ко́сти не и́мать, я́коже
Мене́ ви́дите иму́ща. И сие́ рек, показа́ им ру́це
и но́зе. Еще́ же не ве́рующим им от ра́дости и чудя́щимся,
рече́ им: и́мате ли что сне́дно зде? Они́ же да́ша Ему́
ры́бы печены́ часть, и от пчел сот. И взем, пред ни́ми яде́.
Рече́ же им: сия́ суть словеса́, я́же глаго́лах к вам
еще́ сый с ва́ми, я́ко подоба́ет сконча́тися всем напи́санным
в зако́не Моисе́ове и проро́цех и псалме́х о Мне. Тогда́
отве́рзе им ум разуме́ти Писа́ния. И рече́ им: я́ко та́ко
пи́сано есть, и та́ко подоба́ше пострада́ти Христу́, и
воскре́снути от ме́ртвых в тре́тий день, и пропове́датися
во и́мя Его́ покая́нию и отпуще́нию грехо́в во всех
язы́цех, наче́нше от Иерусали́ма. Вы же есте́ свиде́телие
сим. И се, Аз послю́ обетова́ние Отца́ Моего́ на вы: вы же
седи́те во гра́де Иерусали́мсте, до́ндеже облече́теся
си́лою свы́ше. Изве́д же их вон до Вифа́нии, и воздви́г
ру́це Свои́, и благослови́ их. И бысть егда́ благословля́ше
их, отступи́ от них и возноша́шеся на не́бо. И ти́и поклони́шася
Ему́ и возврати́шася во Иерусали́м с ра́достию вели́кою:
И бя́ху вы́ну в це́ркви, хва́ляще и благословя́ще Бо́га.
Ами́нь.</p>

<h3 id="n7138">Вместо же Достойно: поем и до отдания:</h3>

<p class="MsoNormal" id="n7139"><span style="color:red" id="n7140">В</span>елича́й душе́ моя́,
/ возне́сшагося от земли́ на не́бо, / Христа́ Жизнода́вца.</p>

<p class="MsoNormal" id="n7141"><span style="color:red" id="n7142">Ирмос, глас 5:</span> Тя па́че
ума́ и словесе́, Ма́терь Бо́жию, / в ле́то Безле́тнаго
неизрече́нно ро́ждшую, / ве́рнии, единому́дренно велича́ем.</p>

<h3 id="n7143">Причастный:</h3>

<p class="MsoNormal" id="n7144"><span style="color:red" id="n7145">В</span>зы́де Бог в воскликнове́нии,
/ Госпо́дь во гла́се тру́бне. / <span style="color:red" id="n7146">А</span>ллилу́иа,
<span style="color:red" id="n7147">трижды.</span></p>

<p class="MsoNormal" id="n7148"><span style="color:red" id="n7149">На трапезе велие утешение братии.</span></p>

<p class="MsoNormal" id="n7150"><u id="n7151"><span style="color:red" id="n7152"><a href="#_ОГЛАВЛЕНИЕ" id="n7153">В
оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;" id="n7154"><br clear="all" style="page-break-before:always" id="n7155">
</span>

<div class="WordSection12" id="n7156">

<h1 id="n7157"><a name="_Ref182460043" id="n7158"></a><a name="_НЕДЕЛЯ_СЕДМАЯ,_СВЯТЫХ" id="n7159"></a><span style="text-transform:none" id="n7160">НЕДЕЛЯ СЕДМАЯ, СВЯТЫХ 318,<br id="n7161">
БОГОНОСНЫХ ОТЕЦ, ИЖЕ В НИКЕИ</span></h1>

<h2 style="margin-left:0in;text-indent:0in" id="n7162"><a name="_В_СУББОТУ_ВЕЧЕРА,_3" id="n7163"></a><span style="text-transform:none" id="n7164">В СУББОТУ ВЕЧЕРА,<br id="n7165">
НА МАЛЕЙ ВЕЧЕРНИ</span></h2>

<h3 id="n7166">На Го́споди воззва́х: поставим стихи 4.<br id="n7167">
И поем стихиры воскресны, глас 6:</h3>

<p class="MsoNormal" id="n7168"><span style="color:red" id="n7169">П</span>обе́ду име́я,
Христе́, ю́же на а́да, / на Крест возше́л еси́, / да
во тьме сме́рти седя́щия воскреси́ши с Собо́ю, / И́же
в ме́ртвых Свобо́дь, / Источа́яй живо́т от Своего́ све́та,
/ Всеси́льне Спа́се, поми́луй нас. <span style="color:red" id="n7170">[Дважды.]</span></p>

<p class="MsoNormal" id="n7171"><span style="color:red" id="n7172">Д</span>несь Христо́с смерть
попра́в, / я́коже рече́, воскре́се, / и ра́дование мiрови
дарова́, / да вси взыва́юще, песнь та́ко рцем: / Исто́чниче
жи́зни, Непристу́пный Све́те, / Всеси́льне Спа́се,
поми́луй нас.</p>

<p class="MsoNormal" id="n7173"><span style="color:red" id="n7174">Т</span>ебе́, Го́споди, Су́щаго
по всей тва́ри, / гре́шнии ка́мо бежи́м; / на Небеси́
Сам живе́ши, / во а́де попра́л еси́ смерть. / Во глубины́
морски́я; / та́мо рука́ Твоя́, Влады́ко. / К Тебе́
прибега́ем, / Тебе́ припа́дающе мо́лимся: / Воскресы́й
из ме́ртвых, поми́луй нас.</p>

<p class="MsoNormal" id="n7175"><span style="color:red" id="n7176">Слава, глас тойже:</span> Та́йныя
днесь Ду́ха трубы́, / богоно́сныя отцы́ восхва́лим / песнопе́вшия
посреде́ Це́ркве песнь сли́чную богосло́вия, / Тро́ицу
еди́ну непреме́нную, / Существо́ же и Божество́, / низложи́тели
А́риевы, и правосла́вных побо́рники, / моля́щияся всегда́
Го́споду, / поми́ловатися душа́м на́шим.</p>

<p class="MsoNormal" id="n7177"><span style="color:red" id="n7178">И ныне, Богородичен, глас тойже:</span>
Досто́йно есть я́ко вои́стинну, / блажи́ти Тя, Богоро́дицу,
/ в Твое́ бо пречи́стое вшед чре́во всех Соде́тель, плоть
бысть, / не преложи́вся естество́м, ниже́ мечта́вся о
смотре́нии, / но восприя́тей из Тебе́ слове́сно одушевле́нней
пло́ти соедини́вся, по ипоста́си. / Отону́дуже благоче́стно
во обои́х естества́х явля́ющихся ра́знство твори́м. / Того́
моли́, Честна́я Пресвята́я, / низпосла́ти нам мир и ве́лию
ми́лость.</p>

<h3 id="n7179">На стиховне стихира воскресная, глас 6:</h3>

<p class="MsoNormal" id="n7180"><span style="color:red" id="n7181">В</span>оскресе́ние Твое́,
Христе́ Спа́се, / А́нгели пою́т на Небесе́х, / и нас
на земли́ сподо́би, / чи́стым се́рдцем / Тебе́
сла́вити.</p>

<h4 id="n7182">Таже, настоящия стихиры<br id="n7183">
подобны Пресвятыя Богородицы, глас 6.<br id="n7184">
Подобен: <span style="color:windowtext" id="n7185">Всю отложи́вше:</span></h4>

<p class="MsoNormal" id="n7186"><span style="color:red" id="n7187">Стих:</span> <b id="n7188">Помяну́ и́мя
Твое́ / во вся́ком ро́де и ро́де.</b></p>

<p class="MsoNormal" id="n7189"><span style="color:red" id="n7190">К</span>ля́твою, я́ко
обеща́ Твоему́ пра́отцу дре́вле, Бог преле́тный, / в
после́дняя времена́ соверши́, / произше́д Пречи́стая
от чре́ва Твоего́ боже́ственнаго. / И́бо вои́стинну
возсия́ от Тебе́ Госпо́дь, / дла́нию содержа́й концы́,
/ Его́же и мне благоуве́тлива сотвори́ в час су́дный Де́во
блаже́нная, / Того́ Ца́рствия мя получи́ти доброде́телей
возвыше́нием, / и страсте́й умерщвле́нием.</p>

<p class="MsoNormal" id="n7191"><span style="color:red" id="n7192">Стих:</span> <b id="n7193">Слы́ши Дщи и
виждь, / и приклони́ у́хо Твое́.</b></p>

<p class="MsoNormal" id="n7194"><span style="color:red" id="n7195">У</span>ма́ чистото́ю Иса́иа,
/ Де́во издале́ча прорече́, / роди́ти иму́щую Созда́теля
всея́ тва́ри / Тя, Честна́я Пречи́стая, / Ты бо яви́лася
еси́ еди́на во ве́ки, Всенепоро́чная. / Те́мже Тя молю́:
/ оскверне́ную очи́сти ду́шу мою́, / и све́тлости Боже́ственныя
о́бщника мя покажи́, / и Боже́ственнаго Твоего́ Сы́на
стоя́ния десна́го, / егда́ ся́дет, я́коже пи́сано
есть, / суди́ти ми́ру всему́.</p>

<p class="MsoNormal" id="n7196"><span style="color:red" id="n7197">Стих:</span> <b id="n7198">Лицу́ Твоему́
помо́лятся / бога́тии лю́дстии.</b></p>

<p class="MsoNormal" id="n7199"><span style="color:red" id="n7200">С</span>ме́рти разруше́ние
Рождество́м Твои́м яви́ся, / Ты бо еси́ Отрокови́це
живота́ нетле́ннаго пребыва́лище. / Те́мже Тя молю́, /
в ме́стех а́довых страсте́й мои́х лежа́ща Ты возста́ви,
/ и к весе́лию мя оживи́, Де́во. / Руково́дствуй ко блаже́нному
возда́нию, / и ве́чныя и боже́ственныя сподо́би ра́дости,
/ иде́же сла́дость присносу́щная, / иде́же свет невече́рний.</p>

<p class="MsoNormal" id="n7201"><span style="color:red" id="n7202">Слава, отцем, глас 4:</span> Моле́бную
па́мять днесь богоно́сных отце́в, / от всея́ вселе́нныя
собра́вшихся, / в све́тлем гра́де Нике́йстем, / правосла́вных
собра́ния, благоче́ствующе ве́рно пра́зднуим. / Си́и
бо лю́таго А́риа безбо́жное веле́ние благочестному́дренне
низложи́ша, / и от кафоли́ческия Це́ркве собо́рне того́
изгна́ша, / и я́сно Сы́на Бо́жия / единосу́щна и
соприсносу́щна, пре́жде век су́ща, / всех научи́ша испове́дати
во изображе́нии ве́ры, / изве́стно и благоче́стно сие́
изложи́вше. / Те́мже и мы боже́ственным их повеле́нием
после́дствующе, / изве́стно ве́рующе слу́жим, / со Отце́м
Сы́ну, и Ду́ху Всесвято́му, во еди́ном Божестве́, / Тро́ице
Единосу́щней.</p>

<p class="MsoNormal" id="n7203"><span style="color:red" id="n7204">И ныне, празднику, глас тойже:</span>
Го́споди, та́инство е́же от веко́в сокрове́нное и от
родо́в / испо́лнив, я́ко Благ, / прише́л еси́ со
ученики́ Твои́ми на го́ру Елео́нскую, / име́я Ро́ждшую
Тя Творца́ и всех Соде́теля, / Той бо в стра́сти Твое́й ма́терски
па́че всех боле́зновавшей, / подоба́ше и сла́вою пло́ти
Твоея́, / премно́гия наслади́тися ра́дости. / Ея́же и
мы причаща́ющеся, / е́же на небеса́ восхо́дом Твои́м,
Влады́ко, / вели́кую Твою́ ми́лость на нас бы́вшую сла́вим.</p>

<h3 id="n7205">Тропарь воскресен, глас 6:</h3>

<p class="MsoNormal" id="n7206"><span style="color:red" id="n7207">А</span><span style="color:red" id="n7208">́</span>нгельския
Си́лы на гро́бе Твое́м, / и стрегу́щии омертве́ша; / и
стоя́ше Мари́я во гро́бе, / и́щущи Пречи́стаго Те́ла
Твоего́. / Плени́л еси́ ад, не искуси́вся от него́; / сре́тил
еси́ Де́ву, да́руяй живо́т. / Воскресы́й из ме́ртвых,
Го́споди, сла́ва Тебе́.</p>

<h4 id="n7209">Слава, и ныне, тропарь праздника, глас 4:</h4>

<p class="MsoNormal" id="n7210"><span style="color:red" id="n7211">В</span>озне́слся еси́ во
сла́ве, Христе́ Бо́же наш, / ра́дость сотвори́вый
ученико́м, / обетова́нием Свята́го Ду́ха, / извеще́нным
им бы́вшим благослове́нием, / я́ко Ты еси́ Сын Бо́жий,
Изба́витель ми́ра.</p>

<p class="MsoNormal" id="n7212"><span style="color:red" id="n7213">Ектении, и отпуст.</span></p>

<h2 style="margin-left:0in;text-indent:0in" id="n7214"><a name="_НА_ВЕЛИЦЕЙ_ВЕЧЕРНИ_6" id="n7215"></a><span style="text-transform:none" id="n7216">НА ВЕЛИЦЕЙ ВЕЧЕРНИ</span></h2>

<p class="MsoNormal" id="n7217"><span style="color:red" id="n7218">Б</span>лаже́н муж: <span style="color:red" id="n7219">На </span>Го́споди воззва́х: <span style="color:red" id="n7220">поставим стихов 10, и поем воскресны 3, и Вознесению 3, и
отцем 4.</span></p>

<h4 id="n7221">Стихиры воскресны, глас 6:</h4>

<p class="MsoNormal" id="n7222"><span style="color:red" id="n7223">П</span>обе́ду име́я,
Христе́, ю́же на а́да, / на Крест возше́л еси́, / да
во тьме сме́рти седя́щия воскреси́ши с Собо́ю, / И́же
в ме́ртвых Свобо́дь, / Источа́яй живо́т от Своего́ све́та,
/ Всеси́льне Спа́се, поми́луй нас.</p>

<p class="MsoNormal" id="n7224"><span style="color:red" id="n7225">Д</span>несь Христо́с смерть
попра́в, / я́коже рече́, воскре́се, / и ра́дование мiрови
дарова́, / да вси взыва́юще, песнь та́ко рцем: / Исто́чниче
жи́зни, Непристу́пный Све́те, / Всеси́льне Спа́се,
поми́луй нас.</p>

<p class="MsoNormal" id="n7226"><span style="color:red" id="n7227">Т</span>ебе́, Го́споди, Су́щаго
по всей тва́ри, / гре́шнии ка́мо бежи́м; / на Небеси́
Сам живе́ши, / во а́де попра́л еси́ смерть. / Во глубины́
морски́я; / та́мо рука́ Твоя́, Влады́ко. / К Тебе́
прибега́ем, / Тебе́ припа́дающе мо́лимся: / Воскресы́й
из ме́ртвых, поми́луй нас.</p>

<h4 id="n7228">Ины самогласны, Вознесения, глас тойже:</h4>

<p class="MsoNormal" id="n7229"><span style="color:red" id="n7230">Г</span>оспо́дь вознесе́ся
на небеса́, / да по́слет Уте́шителя ми́ру, / небеса́
угото́ваша престо́л Его́, / о́блацы восхожде́ние Его́.
/ А́нгели дивя́тся, Челове́ка зря́ще превы́ше себе́.
/ Отец ждет, Его́же в не́драх и́мать соприсносу́щна, / Дух
же Святы́й вели́т всем а́нгелом Его́: / возьми́те
врата́ кня́зи ва́ша, / вси язы́цы восплещи́те рука́ми,
/ я́ко взы́де Христо́с, иде́же бе пе́рвее.</p>

<p class="MsoNormal" id="n7231"><span style="color:red" id="n7232">Г</span>о́споди, Твоему́
вознесе́нию удиви́шася херуви́ми, / зря́ще Тебе́, Бо́га
на о́блацех восходя́ща, / на них седя́щаго, / и сла́вим Тя,
я́ко бла́га ми́лость Твоя́, / сла́ва Тебе́.</p>

<p class="MsoNormal" id="n7233"><span style="color:red" id="n7234">Н</span>а гора́х святы́х
зря́ще Твое́ вознесе́ние, Христе́, / сия́ние сла́вы
О́тчи, / воспева́ем Твой светообра́зный лица́ зрак, / кла́няемся
страсте́м Твои́м, / почита́ем воскресе́ние, / сла́вное
вознесе́ние сла́вяще: поми́луй нас.</p>

<h4 id="n7235">Ины стихиры святым отцем. Глас 6.<br id="n7236">
Подобен: <span style="color:windowtext" id="n7237">Отча́янная:</span></h4>

<p class="MsoNormal" id="n7238"><span style="color:red" id="n7239">И</span>з чре́ва роди́лся еси́
пре́жде денни́цы, / от Отца́ безма́терен пре́жде век, /
а́ще и А́рий тварь Тя, а не Бо́га сла́вит, / де́рзостию
смеша́я Тя, Зижди́теля, тва́рем безу́мно, / вещество́
огня́ ве́чнаго себе́ сокро́вищствуяй. / Но собо́р и́же
в Нике́и, / Сы́на Бо́жия Тя пропове́да, Го́споди, / Отцу́
и Ду́ху сопресто́льна.</p>

<p class="MsoNormal" id="n7240"><span style="color:red" id="n7241">К</span>то Твою́, Спа́се,
ри́зу раздра́? / А́рий, Ты рекл еси́, / и́же Тро́ицы
пресече́ единоче́стное нача́ло в разделе́ния, / сей отве́рже
Тя бы́ти еди́наго от Тро́ицы, / сей и Несто́риа учи́т
Богоро́дицу не глаго́лати. / Но собо́р, и́же в Нике́и,
/ Сы́на Бо́жия Тя пропове́да, Го́споди, / Отцу́ и Ду́ху
сопресто́льна.</p>

<p class="MsoNormal" id="n7242"><span style="color:red" id="n7243">В</span> брег па́дает греха́
А́рий, / возненави́девый све́та ви́дети, / и боже́ственною
растерза́ется у́дицею вну́тренних, / все изда́ти существо́
и ду́шу ну́ждно, / други́й Иу́да быв нра́вом и о́бразом.
/ Но собо́р, и́же в Нике́и, / Сы́на Бо́жия Тя пропове́да,
Го́споди, / Отцу́ и Ду́ху сопресто́льна.</p>

<p class="MsoNormal" id="n7244"><span style="color:red" id="n7245">А́</span>рий безу́мный / Пресвяты́я
Тро́ицы пресече́ единонача́лие, / в три беззако́нная же и
несра́сленная существа́. / Те́мже отцы́ богоно́снии
соше́дшеся усе́рдно, / ре́вностию разжиза́еми, я́коже
Фесви́тянин Илиа́, / духо́вным посека́ют мече́м студу́
научи́вшаго ху́льника, / я́коже Дух веща́ше.</p>

<p class="MsoNormal" id="n7246"><span style="color:red" id="n7247">Слава, глас 6:</span> Та́йныя
днесь Ду́ха трубы́, / богоно́сныя отцы́ восхва́лим / песнопе́вшия
посреде́ Це́ркве песнь сли́чную богосло́вия, / Тро́ицу
еди́ну непреме́нную, / Существо́ же и Божество́, / низложи́тели
А́риевы, и правосла́вных побо́рники, / моля́щияся всегда́
Го́споду, / поми́ловатися душа́м на́шим.</p>

<p class="MsoNormal" id="n7248"><span style="color:red" id="n7249">И ныне, Богородичен:</span> Кто Тебе́
не ублажи́т, Пресвята́я Де́во? / Кто ли не воспое́т Твоего́
Пречи́стаго Рождества́? / Безле́тно бо от Отца́ возсия́вый
Сын Единоро́дный, / То́йже от Тебе́ Чи́стыя про́йде, /
неизрече́нно вопло́щься, / естество́м Бог сый, / и естество́м
быв Челове́к нас ра́ди, / не во двою́ лицу́ разделя́емый,
/ но во двою́ естеству́ / несли́тно познава́емый. / Того́
моли́ Чи́стая Всеблаже́нная, / поми́ловатися душа́м на́шим.</p>

<p class="MsoNormal" id="n7250"><span style="color:red" id="n7251">Вход. Прокимен дне, и чтения.</span></p>

<h3 id="n7252">Бытия чтение (глава 14):</h3>

<p class="MsoNormal" id="n7253"><span style="color:red" id="n7254">С</span>лы́шав Авра́м, я́ко
плене́н бысть Лот, брата́нич его́, сочте́ свои́х си
домоча́дец три́ста и осмна́десять и погна́ во след их да́же
до Да́на. И нападе́ на ня но́щию сам и о́троцы его́ с
ним; и порази́ их, и гони́ их до Хова́ла, е́же есть ошу́юю
Дама́ска. И возврати́ вся́каго коня́ Содо́мскаго, и Ло́та,
брата́нича своего́, возврати́, и вся име́ния его́, и
жены́, и лю́ди. Изы́де же царь Содо́мский в сре́тение
ему́, повнегда́ возврати́тися ему́ от се́ча
ходоллогомо́рскаго и с царьми́, и́же с ним, во удо́ль Сави́ну,
сие́ же бя́ше по́ле царе́во. И Мелхиседе́к, царь Сали́мский,
изнесе́ хле́бы и вино́, бя́ше же свяще́нник Бо́га
Вы́шняго. И благослови́ Авра́ма, и рече́: благослове́н
Авра́м Бо́гу Вы́шнему, И́же созда́ Не́бо и зе́млю,
и благослове́н Бог Вы́шний, И́же предаде́ враги́ твоя́
под ру́ки тебе́.</p>

<h3 id="n7255">Втораго закона чтение (глава 1):</h3>

<p class="MsoNormal" id="n7256"><span style="color:red" id="n7257">В</span>о днех о́нех рече́
Моисе́й к сыно́м Изра́илевым: ви́дите, преда́х пред
лице́м ва́шим зе́млю, вше́дше, насле́дуйте ю, ю́же
кля́тся Госпо́дь отце́м ва́шим, Авраа́му, и Исаа́ку,
и Иа́кову, да́ти им и се́мени их по них. И реко́х к вам во
вре́мя о́но, глаго́ля: не возмогу́ еди́н води́ти
вас. Госпо́дь Бог ваш умно́жил вы есть, и се есте́ днесь, я́ко
зве́зды небе́сныя, мно́жеством. Госпо́дь Бог оте́ц на́ших
да приложи́т вам, я́ко да бу́дете ты́сящами сугу́бо, и
да благослови́т вас, я́коже глаго́ла вам. И взях от вас му́жи
му́дры, и све́домы, и смы́сленны, и поста́вих их владе́ти
над ва́ми, тысященача́льники, и стонача́льники, и пятьдесятонача́льники,
и десятонача́льники, и письмоводи́тели судия́м ва́шим. И
запове́дах судия́м ва́шим во вре́мя о́но, глаго́ля:
разслу́шайте посреде́ бра́тий ва́ших и суди́те пра́ведно
посреде́ му́жа, и посреде́ бра́та его́, и посреде́
прише́льца его́. Да не позна́ете лица́ в суде́, ма́лому
и вели́кому су́диши и не устыди́шися лица́ челове́ческа,
я́ко суд Бо́жий есть.</p>

<h3 id="n7258">Втораго закона чтение (глава 10):</h3>

<p class="MsoNormal" id="n7259"><span style="color:red" id="n7260">В</span>о днех о́нех рече́
Моисе́й к сыно́м Изра́илевым: се Го́спода Бо́га твоего́
не́бо и не́бо небесе́, земля́ и вся, ели́ка суть на
ней. Оба́че отцы́ ва́ша произво́ли Госпо́дь люби́ти
их и избра́ се́мя их по них, вас, па́че всех язы́к, в день
сей. И обре́жите жестокосе́рдие ва́ше, и вы́я ва́ша не
ожесточи́те ктому́. И́бо Госпо́дь Бог ваш, Сей Бог бого́в
и Госпо́дь господе́й, Бог вели́кий, и кре́пкий, и стра́шный,
И́же не диви́тся лицу́, ниже́ взе́млет дар. Творя́й
суд прише́льцу, и си́ру, и вдови́це и лю́бит прише́льца,
да́ти ему́ хлеб и ри́зу. И возлюби́те прише́льца,
прише́льцы бо бе́сте в земли́ Еги́петстей. Го́спода Бо́га
твоего́ да убои́шися, и Тому́ еди́ному послу́жиши, и к
Нему́ прилепи́шися, и И́менем Его́ клене́шися. Той
хвала́ твоя́, и Той Бог твой, и́же сотвори́л ти есть вели́кая
и сла́вная сия́, я́же ви́десте о́чи твои́.</p>

<h3 id="n7261">На литии стихира праздника, глас 1:</h3>

<p class="MsoNormal" id="n7262"><span style="color:red" id="n7263">В</span>озше́д на небеса́,
отону́дуже и соше́л еси́, / не оста́ви нас си́рых, Го́споди,
/ да прии́дет Твой Дух, нося́ мир ми́рови, / покажи́ сыно́м
челове́ческим дела́ си́лы Твоея́, / Го́споди
Человеколю́бче.</p>

<p class="MsoNormal" id="n7264"><span style="color:red" id="n7265">Слава, отцем, глас 3:</span> Апо́стольских
преда́ний / изве́стнии храни́телие бы́сте святи́и отцы́,
/ Святы́я бо Тро́ицы единосу́щное правосла́вно научи́вше,
/ А́риево хуле́ние собо́рне низложи́сте, / с ним же и
Македо́ниа духобо́рца обличи́вше, / осуди́сте Несто́риа,
Евти́хиа и Диоско́ра, / Саве́ллиа же и Севи́ра безгла́внаго,
/ и́хже пре́лести испроси́те изба́витися нам, / нескве́рну
на́шему житию́ в ве́ре сохрани́тися, мо́лимся.</p>

<p class="MsoNormal" id="n7266"><span style="color:red" id="n7267">И ныне, празднику, глас 6:</span> Го́споди,
смотре́ния соверши́в та́инство, / пои́м Твоя́ ученики́
на го́ру Елео́нскую, / возноси́лся еси́, / и се твердь небе́сную
проше́л еси́, / мене́ ра́ди обнища́вый по мне, / и
возше́д отону́дуже не разлучи́лся еси́, / Всесвята́го
Твоего́ Ду́ха низпосли́, / просвеща́юща ду́ши на́ша.</p>

<h3 id="n7268">На стиховне стихира воскресная, глас 6:</h3>

<p class="MsoNormal" id="n7269"><span style="color:red" id="n7270">В</span>оскресе́ние Твое́,
Христе́ Спа́се, / А́нгели пою́т на Небесе́х, / и нас
на земли́ сподо́би, / чи́стым се́рдцем / Тебе́ сла́вити.</p>

<h4 id="n7271">Ины стихиры по алфавиту.</h4>

<p class="MsoNormal" id="n7272"><span style="color:red" id="n7273">Стих:</span> <b id="n7274">Госпо́дь воцари́ся,
/ в ле́поту облече́ся.</b></p>

<p class="MsoNormal" id="n7275"><span style="color:red" id="n7276">В</span>рата́ сокруши́в ме́дная,
/ и вереи́ а́довы сотры́й, / я́ко Бог всеси́лен, / род
челове́ческий па́дший воскреси́л еси́. / Сего́ ра́ди
и мы согла́сно вопие́м: / Воскресы́й из ме́ртвых, Го́споди,
сла́ва Тебе́.</p>

<p class="MsoNormal" id="n7277"><span style="color:red" id="n7278">Стих:</span> <b id="n7279">И́бо утверди́
вселе́нную, / я́же не подви́жется.</b></p>

<p class="MsoNormal" id="n7280"><span style="color:red" id="n7281">Т</span>ле́ния нас дре́вняго
Христо́с испра́вити хотя́, / на Кресте́ пригвожда́ется,
/ и во гро́бе полага́ется. / Его́же мироно́сицы жены́
со слеза́ми иска́ху, пла́чуща глаго́лаху: / увы́ нам,
Спа́се всех, / ка́ко изво́лил еси́ во гро́бе всели́тися;
/ Всели́выйся же хотя́, ка́ко укра́ден был еси́; / ка́ко
преложи́лся еси́; / ко́е же ме́сто Твое́ Живоно́сное
сокры́ Те́ло; / но, Влады́ко, я́ко обеща́лся еси́
нам яви́ся, / и утоли́ от нас рыда́ние слез. / Пла́чущимся
же им, А́нгел к ним возопи́: / от пла́ча преста́вша Апо́столом
рцы́те, я́ко воскре́се Госпо́дь, / мiрови да́руя очище́ние
и ве́лию ми́лость.</p>

<p class="MsoNormal" id="n7282"><span style="color:red" id="n7283">Стих:</span> <b id="n7284">До́му Твоему́
подоба́ет святы́ня, / Го́споди, в долготу́ дний.</b></p>

<p class="MsoNormal" id="n7285"><span style="color:red" id="n7286">Р</span>аспны́йся я́ко
восхоте́л еси́, Христе́, / и смерть погребе́нием Твои́м
Плени́вый, / тридне́вен воскре́сл еси́, я́ко Бог, со
сла́вою, / мiрови да́руя безконе́чную жизнь, / и ве́лию ми́лость.</p>

<p class="MsoNormal" id="n7287"><span style="color:red" id="n7288">Слава, отцем, глас 4:</span> Моле́бную
па́мять днесь богоно́сных отце́в, / от всея́ вселе́нныя
собра́вшихся, / в све́тлем гра́де Нике́йстем, / правосла́вных
собра́ния, благоче́ствующе ве́рно пра́зднуим. / Си́и
бо лю́таго А́риа безбо́жное веле́ние благочестному́дренне
низложи́ша, / и от кафоли́ческия Це́ркве собо́рне того́
изгна́ша, / и я́сно Сы́на Бо́жия / единосу́щна и
соприсносу́щна, пре́жде век су́ща, / всех научи́ша испове́дати
во изображе́нии ве́ры, / изве́стно и благоче́стно сие́
изложи́вше. / Те́мже и мы боже́ственным их повеле́нием
после́дствующе, / изве́стно ве́рующе слу́жим, / со Отце́м
Сы́ну, и Ду́ху Всесвято́му, во еди́ном Божестве́, / Тро́ице
Единосу́щней.</p>

<p class="MsoNormal" id="n7289"><span style="color:red" id="n7290">И ныне, празднику, глас тойже:</span>
Го́споди, та́инство е́же от веко́в сокрове́нное и от
родо́в / испо́лнив, я́ко Благ, / прише́л еси́ со
ученики́ Твои́ми на го́ру Елео́нскую, / име́я Ро́ждшую
Тя Творца́ и всех Соде́теля, / Той бо в стра́сти Твое́й ма́терски
па́че всех боле́зновавшей, / подоба́ше и сла́вою пло́ти
Твоея́, / премно́гия наслади́тися ра́дости. / Ея́же и
мы причаща́ющеся, / е́же на небеса́ восхо́дом Твои́м,
Влады́ко, / вели́кую Твою́ ми́лость на нас бы́вшую сла́вим.</p>

<p class="MsoNormal" id="n7291"><span style="color:red" id="n7292">Таже,</span> Ны́не отпуща́еши:
<span style="color:red" id="n7293">Трисвятое, и по</span> О́тче наш:</p>

<h3 id="n7294">Тропарь отцев дважды, глас 8:</h3>

<p class="MsoNormal" id="n7295"><span style="color:red" id="n7296">П</span>репросла́влен еси́,
Христе́ Бо́же наш, / свети́ла на земли́ отцы́ на́ша
основа́вый, / и те́ми ко и́стинней ве́ре вся ны наста́вивый,
/ Многоблагоутро́бне, сла́ва Тебе́.</p>

<h4 id="n7297">И тропарь праздника единожды, глас 4:</h4>

<p class="MsoNormal" id="n7298"><span style="color:red" id="n7299">В</span>озне́слся еси́ во
сла́ве, Христе́ Бо́же наш, / ра́дость сотвори́вый
ученико́м, / обетова́нием Свята́го Ду́ха, / извеще́нным
им бы́вшим благослове́нием, / я́ко Ты еси́ Сын Бо́жий,
Изба́витель ми́ра.</p>

<p class="MsoNormal" id="n7300"><span style="color:red" id="n7301">И благословение хлебов, и чтение
Деяний святых апостол. Аще ли несть бдения, тропарь воскресен:</span> А́нгельския
си́лы: <span style="color:red" id="n7302">Сла́ва: отцев: И ны́не:
Вознесения. На Повечерии кондак отцев: Сла́ва, и ны́не: Вознесения.
На Полунощнице поем канон Троичный Октоиха гласа, и прочее яко обычно. И
отпуст.</span></p>

<h2 style="margin-left:0in;text-indent:0in" id="n7303"><a name="_НА_УТРЕНИ_5" id="n7304"></a><span style="text-transform:none" id="n7305">НА УТРЕНИ</span></h2>

<h3 id="n7306">На Бог Госпо́дь: тропарь воскресен, глас 6:</h3>

<p class="MsoNormal" id="n7307"><span style="color:red" id="n7308">А</span><span style="color:red" id="n7309">́</span>нгельския
Си́лы на гро́бе Твое́м, / и стрегу́щии омертве́ша; / и
стоя́ше Мари́я во гро́бе, / и́щущи Пречи́стаго Те́ла
Твоего́. / Плени́л еси́ ад, не искуси́вся от него́; / сре́тил
еси́ Де́ву, да́руяй живо́т. / Воскресы́й из ме́ртвых,
Го́споди, сла́ва Тебе́. <span style="color:red" id="n7310">[Дважды.]</span></p>

<h4 id="n7311">Слава, отцев, глас 8:</h4>

<p class="MsoNormal" id="n7312"><span style="color:red" id="n7313">П</span>репросла́влен еси́,
Христе́ Бо́же наш, / свети́ла на земли́ отцы́ на́ша
основа́вый, / и те́ми ко и́стинней ве́ре вся ны наста́вивый,
/ Многоблагоутро́бне, сла́ва Тебе́.</p>

<h4 id="n7314">И ныне, тропарь Вознесения, глас 4:</h4>

<p class="MsoNormal" id="n7315"><span style="color:red" id="n7316">В</span>озне́слся еси́ во
сла́ве, Христе́ Бо́же наш, / ра́дость сотвори́вый
ученико́м, / обетова́нием Свята́го Ду́ха, / извеще́нным
им бы́вшим благослове́нием, / я́ко Ты еси́ Сын Бо́жий,
Изба́витель ми́ра.</p>

<h3 id="n7317">По 1-м стихословии, седален, глас 6.</h3>

<p class="MsoNormal" id="n7318"><span style="color:red" id="n7319">Г</span>ро́бу отве́рсту, а́ду
пла́чущуся, / Мари́я вопия́ше ко скры́вшимся апо́столом:
/ изыди́те виногра́да де́лателие, / пропове́дите воскресе́ния
сло́во: / воскре́се Госпо́дь, подая́ ми́рови ве́лию
ми́лость.</p>

<p class="MsoNormal" id="n7320"><span style="color:red" id="n7321">Стих:</span> <b id="n7322">Воскресни́ Го́споди
Бо́же мой, да вознесе́тся рука́ Твоя́, / не забу́ди
убо́гих Твои́х до конца́.</b></p>

<p class="MsoNormal" id="n7323"><span style="color:red" id="n7324">Г</span>о́споди, предстоя́ше
гро́бу Твоему́ Мари́я Магдали́на, / и пла́каше вопию́щи,
вертогра́даря Тя мня́щи, глаго́лаше: / где сокры́л еси́
ве́чный живо́т? / Где положи́л еси́, И́же на престо́ле
херуви́мстем; / стрегу́щии бо сего́, от стра́ха омертве́ша.
/ Или́ Го́спода моего́ дади́те ми, / или́ со мно́ю
возопи́йте: / И́же в ме́ртвых быв, и ме́ртвыя воскреси́в,
сла́ва Тебе́.</p>

<p class="MsoNormal" id="n7325"><span style="color:red" id="n7326">Слава, и ныне, Богородичен:</span> Благослове́нную
нареки́й Твою́ Ма́терь, / прише́л еси́ на страсть во́льным
хоте́нием, / возсия́в на Кресте́, взыска́ти хотя́ Ада́ма,
/ глаго́ля а́нгелом: сра́дуйтеся Мне, я́ко обре́теся поги́бшая
дра́хма. / Вся му́дре устро́ивый Бо́же наш, сла́ва
Тебе́.</p>

<h3 id="n7327">По 2-м стихословии, седален, глас тойже.</h3>

<p class="MsoNormal" id="n7328"><span style="color:red" id="n7329">Ж</span>иво́т во гро́бе
возлежа́ше, и печа́ть на ка́мени надлежа́ше, / я́ко
царя́ спя́ща во́ини стрежа́ху Христа́, / и враги́
Своя́ неви́димо порази́вый, воскре́се Госпо́дь.</p>

<p class="MsoNormal" id="n7330"><span style="color:red" id="n7331">Стих:</span> <b id="n7332">Испове́мся Тебе́
Го́споди всем се́рдцем мои́м, / пове́м вся чудеса́
Твоя́.</b></p>

<p class="MsoNormal" id="n7333"><span style="color:red" id="n7334">В</span>о́льною сме́ртию
живо́т безсме́ртный / обрето́хом, Всеси́льне и еди́не
всех Спа́се, / Ты бо в честно́м Твое́м воста́нии вся воззва́л
еси́, / разруши́вый а́дову побе́ду и сме́рти жа́ло.</p>

<p class="MsoNormal" id="n7335"><span style="color:red" id="n7336">Слава, и ныне, Богородичен:</span>
Богоро́дице Де́во, моли́ Сы́на Твоего́, / во́лею
пригвожде́ннаго на Кресте́, / и воскре́сшаго из ме́ртвых
Христа́ Бо́га на́шего, / спасти́ся душа́м на́шим.</p>

<p class="MsoNormal" id="n7337"><span style="color:red" id="n7338">По Непорочнах,</span> Благослове́н
еси́ Го́споди: <span style="color:red" id="n7339">А́</span>нгельский собо́р:</p>

<h3 id="n7340">И абие ипакои, глас 6:</h3>

<p class="MsoNormal" id="n7341"><span style="color:red" id="n7342">В</span>о́льною и животворя́щею
Твое́ю сме́ртию, Христе́, / врата́ а́дова сокруши́в,
я́ко Бог, / отве́рзл еси́ нам дре́вний рай, и воскре́с
из ме́ртвых, / изба́вил еси́ от тле́ния живо́т наш.</p>

<h3 id="n7343">Степенна, глас 6. Антифон 1:</h3>

<p class="MsoNormal" id="n7344"><span style="color:red" id="n7345">Н</span>а не́бо о́чи мои́
возвожу́, к Тебе́, Сло́ве, / уще́дри мя, да живу́ Тебе́.</p>

<p class="MsoNormal" id="n7346"><span style="color:red" id="n7347">П</span>оми́луй нас уничиже́нных,
/ устроя́я благопотре́бныя Твоя́ сосу́ды, Сло́ве.</p>

<p class="MsoNormal" id="n7348"><span style="color:red" id="n7349">Слава:</span> Свято́му Ду́ху,
вся́кая всеспаси́тельная вина́, / а́ще ко́ему сей по
достоя́нию дхнет, / ско́ро взе́млет от земны́х: восперя́ет,
возраща́ет, устроя́ет горе́.</p>

<p class="MsoNormal" id="n7350"><span style="color:red" id="n7351">И ныне, тойже.</span></p>

<h3 id="n7352">Антифон 2:</h3>

<p class="MsoNormal" id="n7353"><span style="color:red" id="n7354">А́</span>ще не Госпо́дь бы
был в нас, / никто́же от нас проти́ву возмо́гл бы вра́жиим
бра́нем одоле́ти: / побежда́ющии бо от зде возно́сятся.</p>

<p class="MsoNormal" id="n7355"><span style="color:red" id="n7356">З</span>убы́ их да не я́та
бу́дет душа́ моя́ я́ко птене́ц, Сло́ве: / увы́
мне, ка́ко и́мам от врага́ избы́ти, грехолюби́в сый!</p>

<p class="MsoNormal" id="n7357"><span style="color:red" id="n7358">Слава:</span> Святы́м Ду́хом
обоже́ние всем, / благоволе́ние, ра́зум, мир и благослове́ние:
/ равноде́телен бо есть Отцу́ и Сло́ву.</p>

<p class="MsoNormal" id="n7359"><span style="color:red" id="n7360">И ныне, тойже.</span></p>

<h3 id="n7361">Антифон 3:</h3>

<p class="MsoNormal" id="n7362"><span style="color:red" id="n7363">Н</span>аде́ющиися на Го́спода
враго́м стра́шни, и всем ди́вни: / горе́ бо зрят.</p>

<p class="MsoNormal" id="n7364"><span style="color:red" id="n7365">В</span> беззако́ния рук свои́х,
пра́ведных жре́бий, / помо́щника Тя име́я, Спа́се, не
простира́ет.</p>

<p class="MsoNormal" id="n7366"><span style="color:red" id="n7367">Слава:</span> Свята́го Ду́ха
держа́ва на всех, / Ему́же Вы́шняя во́инства покланя́ются,
/ со вся́ким дыха́нием до́льным.</p>

<p class="MsoNormal" id="n7368"><span style="color:red" id="n7369">И ныне, тойже.</span></p>

<h3 id="n7370">Прокимен, глас 6:</h3>

<p class="MsoNormal" style="text-autospace:ideograph-numeric" id="n7371"><span style="color:red" id="n7372">Г</span>о́споди, воздви́гни си́лу Твою́,
/ и прииди́ во е́же спасти́ нас. <span style="color:red" id="n7373">Стих:</span>
Пасы́й Изра́иля вонми́, наставля́яй я́ко овча́ Ио́сифа.</p>

<p class="MsoNormal" id="n7374"><span style="color:red" id="n7375">Таже другий прокимен: </span>Вся́кое
дыха́ние / да хва́лит Го́спода. <span style="color:red" id="n7376">Стих:</span>
Хвали́те Бо́га во святы́х Его́, хвали́те Его́ в
утверже́нии си́лы Его́.</p>

<h3 id="n7377">Евангелие 10 воскресно, от Иоанна,<br id="n7378">
зачало 66. [Ин. 21, 1 – 14.]</h3>

<p class="MsoNormal" id="n7379"><span style="color:red" id="n7380">В</span>о вре́мя о́но, яви́ся
Иису́с ученико́м Свои́м, воста́в от ме́ртвых, на мо́ри
Тивериа́дстем. яви́ся же си́це. Бя́ху вку́пе Си́мон
Петр, и Фома́ нарица́емый Близне́ц, и Нафана́ил, и́же
бе от Ка́ны Галиле́йския, и сы́на Зеведе́ова, и и́на
от учени́к Его́ два. Глаго́ла им Си́мон Петр: иду́ ры́бы
лови́ти. Глаго́лаша ему́: и́дем и мы с тобо́ю. Изыдо́ша
же и вседо́ша а́бие в кора́бль, и в ту нощь не я́ша ничесо́же.
У́тру же бы́вшу, ста Иису́с при бре́зе: не позна́ша же
ученицы́, я́ко Иису́с есть. Глаго́ла же им Иису́с: де́ти,
еда́ что сне́дно и́мате? Отвеща́ша Ему́: ни. Он же
рече́ им: вве́рзите мре́жу о десну́ю страну́ корабля́
и обря́щете. Вверго́ша же, и ктому́ не можа́ху привлещи́
ея́ от мно́жества рыб. Глаго́ла же учени́к той, его́же
любля́ше Иису́с, Петро́ви: Госпо́дь есть. Си́мон же
Петр слы́шав, я́ко Госпо́дь есть, епенди́том препоя́сася,
бе бо наг, и вве́ржеся в мо́ре. А друзи́и ученицы́ кораблеце́м
приидо́ша, [не бе́ша бо дале́че от земли́, но я́ко две
сте лакте́й,] влеку́ще мре́жу рыб. Я́коже излезо́ша на
зе́млю, ви́деша огнь лежа́щь, и ры́бу на нем лежа́щу и
хлеб. И глаго́ла им Иису́с: принеси́те от рыб, я́же я́сте
ны́не. Влез же Си́мон Петр, извлече́ мре́жу на зе́млю,
по́лну вели́ких рыб, сто и пятьдеся́т, и три: и толи́ко су́щим,
не прото́ржеся мре́жа. Глаго́ла им Иису́с: прииди́те,
обе́дуйте. Ни еди́н же сме́яше от учени́к истяза́ти
Его́, Ты кто еси́; ве́дяще, я́ко Госпо́дь есть. Прии́де
же Иису́с, и прия́т хлеб, и даде́ им, и ры́бу та́кожде.
Се уже́ тре́тие яви́ся Иису́с ученико́м Свои́м,
воста́в от ме́ртвых.</p>

<h3 id="n7381">Таже глаголем:</h3>

<p class="MsoNormal" id="n7382"><span style="color:red" id="n7383">В</span>оскресе́ние Христо́во
ви́девше, / поклони́мся Свято́му Го́споду Иису́су, / еди́ному
безгре́шному, / Кресту́ Твоему́ покланя́емся, Христе́,
/ и свято́е Воскресе́ние Твое́ пое́м и сла́вим. / Ты бо
еси́ Бог наш, / ра́зве Тебе́ ино́го не зна́ем, / и́мя
Твое́ имену́ем. / Прииди́те вси ве́рнии, / поклони́мся
Свято́му Христо́ву Воскресе́нию, / се бо прии́де Кресто́м
ра́дость всему́ ми́ру. / Всегда́ благословя́ще Го́спода,
/ пое́м Воскресе́ние Его́: / распя́тие бо претерпе́в,
/ сме́ртию смерть разруши́.</p>

<p class="MsoNormal" id="n7384"><span style="color:red" id="n7385">Псалом 50: И прочее, обычно.</span></p>

<p class="MsoNormal" id="n7386"><span style="color:red" id="n7387">Канон воскресен, со ирмосом на 4: и
Вознесения на 4: и святых отец на 6.</span></p>

<h3 id="n7388">Канон воскресен, глас 6.<br id="n7389">
Песнь 1.</h3>

<p class="MsoNormal" id="n7390"><span style="color:red" id="n7391">Ирмос:</span> Я́ко по су́ху,
пешеше́ствовав Изра́иль / по без́дне стопа́ми, / гони́теля
фарао́на / ви́дя потопля́ема, / Бо́гу / побе́дную песнь
/ пои́м, вопия́ше.</p>

<p class="MsoNormal" id="n7392"><span style="color:red" id="n7393">Р</span>аспросте́ртыма дла́ньма
на кресте́, / оте́ческаго испо́лнил еси́ благоволе́ния,
благи́й Иису́се, вся́ческая. / те́мже побе́дную песнь
Тебе́ вси пои́м.</p>

<p class="MsoNormal" id="n7394"><span style="color:red" id="n7395">С</span>тра́хом к Тебе́, я́ко
рабы́ня, смерть / повеле́на приступи́ Влады́це живота́,
/ то́ю подаю́щему нам безконе́чный живо́т и воскресе́ние.</p>

<p class="MsoNormal" id="n7396"><span style="color:red" id="n7397">Богородичен:</span> Своего́
прие́мши Соде́теля, я́ко Сам восхоте́, / от безсе́меннаго
Твоего́ чре́ва, па́че ума́ воплоща́ема, Чи́стая,
/ тва́рей вои́стинну яви́лася еси́, Влады́чица.</p>

<h3 id="n7398">Канон Вознесению, глас 5.<br id="n7399">
Песнь 1.</h3>

<p class="MsoNormal" id="n7400"><span style="color:red" id="n7401">Ирмос:</span> Спаси́телю Бо́гу:</p>

<p class="MsoNormal" id="n7402"><span style="color:red" id="n7403">В</span>оспои́м вси лю́дие,
/ на ра́мех херуви́мских возне́сшуся со сла́вою Христу́,
/ и спосади́вшему нас одесну́ю Отца́, / песнь побе́дную: я́ко
просла́вися.</p>

<p class="MsoNormal" id="n7404"><span style="color:red" id="n7405">Х</span>ода́тая Бо́гу и
челове́ком Христа́, / ли́цы а́нгельстии ви́девше, с
пло́тию в вы́шних удивля́хуся, / согла́сно же воспева́ху
песнь побе́дную: я́ко просла́вися.</p>

<p class="MsoNormal" id="n7406"><span style="color:red" id="n7407">Я́</span>вльшемуся Бо́гу
на горе́ Сина́йстей, / и зако́н да́вшему богови́дцу
Моисе́ю, / от горы́ Елео́нския возне́сшемуся пло́тию, /
Тому́ вси воспои́м: я́ко просла́вися.</p>

<p class="MsoNormal" id="n7408"><span style="color:red" id="n7409">Богородичен:</span> Пречи́стая
Ма́ти Бо́жия, / Воплоще́ннаго от Тебе́, и от недр Роди́теля
не отсту́пльшаго Бо́га / непреста́нно моли́, / от вся́каго
обстоя́ния спасти́, я́же созда́.</p>

<h3 id="n7410">Канон святым отцем, глас 6.<br id="n7411">
[Егоже краестрочие: Пе́рвое воспою́ сосло́вие па́стырей.]<br id="n7412">
Песнь 1.</h3>

<p class="MsoNormal" id="n7413"><span style="color:red" id="n7414">Ирмос:</span> Я́ко по су́ху
пешеше́ствовав Изра́иль:</p>

<p class="MsoNormal" id="n7415"><span style="color:red" id="n7416">С</span>вяты́х оте́ц
восхваля́я всесвяты́й Собо́р, / всесвято́е того́ во
мне прорица́ние, вопия́: / молю́ Тя, Христе́, сохрани́тися
мне. <span style="color:red" id="n7417">[Дважды.]</span></p>

<p class="MsoNormal" id="n7418"><span style="color:red" id="n7419">Б</span>огоно́снии отцы́,
я́ко мо́лния соше́дшеся днесь, / Тебе́, Христе́,
единоро́дна, Отцу́ собезнача́льна / Сы́на испове́даша
я́сно, и единосу́щна.</p>

<p class="MsoNormal" id="n7420"><span style="color:red" id="n7421">Слава:</span> Неве́сты Твоея́,
Це́ркве, / благосла́внии невестокраси́телие, Влады́ко, / ве́ры
я́ве определе́ние изложи́вше злато́е, / я́ко у́тварию
боголе́пною сию́ украси́ша.</p>

<p class="MsoNormal" id="n7422"><span style="color:red" id="n7423">И ныне, Богородичен:</span> Преукраше́нна
сла́вою Боже́ственною Честна́я Цари́ца, / Сы́ну Своему́
и Бо́гу предстои́т, / нам спасе́ние душе́вное прося́щи.</p>

<p class="MsoNormal" id="n7424"><span style="color:red" id="n7425">Катавасия:</span> Боже́ственным
покрове́н, / медленоязы́чный мра́ком, / извити́йствова
Богопи́санный зако́н, / ти́ну бо оттря́с очесе́ у́мнаго,
/ ви́дит Су́щаго, / и науча́ется Ду́ха ра́зуму, / хваля́
Боже́ственными пе́сньми.</p>

<h3 id="n7426">Песнь 3.</h3>

<p class="MsoNormal" id="n7427"><span style="color:red" id="n7428">Ирмос:</span> Несть свят, / я́коже
Ты, Го́споди Бо́же мой, / вознесы́й рог ве́рных Твои́х,
Бла́же, / и утверди́вый нас на ка́мени / испове́дания
Твоего́.</p>

<p class="MsoNormal" id="n7429"><span style="color:red" id="n7430">Б</span>о́га распина́ема
пло́тию зря́щи тварь, растаява́шеся стра́хом, / но содержи́тельною
дла́нию нас ра́ди Распя́таго, кре́пко держи́ма бе.</p>

<p class="MsoNormal" id="n7431"><span style="color:red" id="n7432">С</span>ме́ртию смерть разоре́на
лежи́т окая́нная без дыха́ния, / Живота́ бо не терпя́щи
боже́ственнаго прираже́ния, / умерщвля́ется кре́пкий, и да́руется
всем воскресе́ние.</p>

<p class="MsoNormal" id="n7433"><span style="color:red" id="n7434">Богородичен:</span> Боже́ственнаго
рождества́ Твоего́, Чи́стая, / вся́кий естества́ чин
превосхо́дит чу́до, / Бо́га бо преесте́ственне зачала́
еси́ во чре́ве, / и ро́ждши пребыва́еши при́сно Де́ва.</p>

<p class="MsoNormal" id="n7435">&nbsp;</p>

<p class="MsoNormal" id="n7436"><span style="color:red" id="n7437">Ин. Ирмос:</span> Си́лою Креста́
Твоего́ Христе́:</p>

<p class="MsoNormal" id="n7438"><span style="color:red" id="n7439">В</span>озше́л еси́
Жизнода́вче Христе́ ко Отцу́, / и возне́сл еси́ род
наш, Человеколю́бче, / неизрече́нным благоутро́бием Твои́м.</p>

<p class="MsoNormal" id="n7440"><span style="color:red" id="n7441">Ч</span>и́ни а́нгельстии,
Спа́се, / челове́ческое естество́ ви́девше совосходя́щее
Тебе́, / непреста́нно удивля́еми воспева́ху Тя.</p>

<p class="MsoNormal" id="n7442"><span style="color:red" id="n7443">У</span>жаса́хуся а́нгельстии
ли́цы, Христе́, / зря́ще Тя с телесе́м возне́сшася, / и
воспева́ху свято́е Твое́ вознесе́ние.</p>

<p class="MsoNormal" id="n7444"><span style="color:red" id="n7445">Богородичен:</span> Моли́
непреста́нно, Чи́стая, / Произше́дшаго от ложе́сн Твои́х,
/ изба́витися пре́лести диа́воли, / пою́щим Тя, Ма́терь
Бо́жию.</p>

<p class="MsoNormal" id="n7446">&nbsp;</p>

<p class="MsoNormal" id="n7447"><span style="color:red" id="n7448">Ин. Ирмос:</span> Несть свят, я́коже
Ты Го́споди:</p>

<p class="MsoNormal" id="n7449"><span style="color:red" id="n7450">Т</span>ок и страсть и сече́ние,
/ А́рий безу́мный Рождеству́ Боже́ственному / злоче́стно
нечести́вый прилага́я, / сечи́тельным оте́ческим мече́м
отсека́ется. <span style="color:red" id="n7451">[Дважды.]</span></p>

<p class="MsoNormal" id="n7452"><span style="color:red" id="n7453">Я́</span>коже дре́вле боже́ственный
Авраа́м, / вво́инившеся вси всечестни́и богоглаго́ливии, / враги́
Твоя́, Бла́же, неи́стовныя, / Твое́ю си́лою кре́пко
погуби́ша. <span style="color:red" id="n7454">[Дважды.]</span></p>

<p class="MsoNormal" id="n7455"><span style="color:red" id="n7456">Слава:</span> Пе́рвое собра́ние
собра́вшееся Твои́х свяще́нных, / единосу́щна Тя, Спа́се,
безнача́льному Отцу́, / и Творца́ всех, ро́ждшагося благоче́стно
пропове́даша.</p>

<p class="MsoNormal" id="n7457"><span style="color:red" id="n7458">И ныне, Богородичен:</span> Не мо́жет
сло́во земны́х, / ниже́ язы́к, Де́во, восхвали́ти
Тя досто́йно, / из Тебе́ бо без се́мене / Жизнода́вец
Христо́с воплоти́тися, Пречи́стая, благоволи́.</p>

<p class="MsoNormal" id="n7459"><span style="color:red" id="n7460">Катавасия:</span> Разве́рзе
утро́бы неча́дствовавшия у́зы, / доса́ду же неудоботерпи́му
благоча́дствующия, / еди́на моли́тва проро́чицы дре́вле
А́нны, / нося́щия дух сокруше́н, / к Си́льному, и Бо́гу
ра́зумов.</p>

<h3 id="n7461">Кондак самогласен, глас 6:</h3>

<p class="MsoNormal" id="n7462"><span style="color:red" id="n7463">Е́</span>же о нас испо́лнив
смотре́ние, / и я́же на земли́ соедини́в Небе́сным, /
возне́слся еси́ во сла́ве, Христе́ Бо́же наш, / ника́коже
отлуча́яся, / но пребыва́я неотсту́пный, / и вопия́ лю́бящим
Тя: / Аз есмь с ва́ми, и никто́же на вы.</p>

<p class="MsoNormal" id="n7464"><span style="color:red" id="n7465">Икос: </span>Я́же земли́
на земли́ оста́вившии, / я́же пе́пельная пе́рсти
уступа́ющии, прииди́те воспря́нем, / и на высоту́ возведе́м
о́чи и мы́сли, / впери́м ви́ды, вку́пе и чу́вства,
на небе́сная врата́ сме́ртнии, / непщу́им бы́ти в Ма́сличной
горе́, / и взира́ти на Избавля́ющаго на о́блацех носи́ма.
/ Отону́ду бо Госпо́дь на небеса́ востече́, / и та́мо
даролюбе́зны да́ры раздая́ апо́столом Свои́м, / уте́шив
я́ я́ко Оте́ц, и утверди́в я́, / наста́вив я́ко
сыно́в, и рече́ к ним: не разлуча́юся вас, / Аз есмь с ва́ми,
и никто́же на вы.</p>

<h4 id="n7466">Таже, седален отцем. Глас 4:<br id="n7467">
Подобен: <span style="color:windowtext" id="n7468">Ско́ро предвари́:</span></h4>

<p class="MsoNormal" id="n7469"><span style="color:red" id="n7470">С</span>вети́льницы пресве́тлии
и́стины Христовы / ми́ру яви́стеся на земли́ вои́стинну
/ блаже́ннейшии отцы́ боговеща́ннии, / изсуши́вше е́реси
ху́льных языковре́дий, / и угаси́вше пламенови́дная злосла́вных
смуще́ния, / те́мже, я́ко святи́телие Христо́вы, / моли́теся
спасти́ся нам.</p>

<h4 id="n7471">Слава, другий, глас тойже:<br id="n7472">
Подобен: <span style="color:windowtext" id="n7473">Вознесы́йся:</span></h4>

<p class="MsoNormal" id="n7474"><span style="color:red" id="n7475">Н</span>ике́йский све́тлый
град днесь, / от всея земли́ к себе́ призва́ / три́ста и
осмьна́десять священнонача́льников, / на глаго́лавшаго хулу́
А́риа, / и умаля́ющаго еди́наго от Тро́ицы, / Сы́на и
Сло́ва су́щаго Бо́жия, / его́же А́риа низло́жше,
ве́ру утверди́ша.</p>

<h4 id="n7476">И ныне, Вознесения. Подобен:</h4>

<p class="MsoNormal" id="n7477"><span style="color:red" id="n7478">В</span>озше́д на небеса́
со сла́вою, / и соседы́й Отцу́ одесну́ю, / ника́коже
разлучи́лся еси́, Человеколю́бче Христе́, / Ду́ха же
Свята́го прему́дрым ученико́м Твои́м посла́ти обеща́вый,
/ и на́ша озари́вый мы́сли, / даждь просвеще́ние, / я́ко
да непреста́нно пое́м Тя, Влады́ко.</p>

<h3 id="n7479">Песнь 4.</h3>

<p class="MsoNormal" id="n7480"><span style="color:red" id="n7481">Ирмос:</span> Христо́с моя́
си́ла, / Бог и Госпо́дь, / честна́я Це́рковь / Боголе́пно
пое́т, взыва́ющи, / от смы́сла чи́ста о Го́споде пра́зднующи.</p>

<p class="MsoNormal" id="n7482"><span style="color:red" id="n7483">Д</span>ре́во процвело́
есть, Христе́, и́стинныя жи́зни, / крест бо водрузи́ся, / и
напое́н быв кро́вию и водо́ю от нетле́ннаго Твоего́
ребра́, / живо́т нам прозябе́.</p>

<p class="MsoNormal" id="n7484"><span style="color:red" id="n7485">Н</span>е ктому́ змий мне ло́жне
обоже́ние подлага́ет, / Христо́с бо богоде́латель челове́ческаго
естества́, / ны́не невозбра́нно стезю́ живота́ мне
отве́рзе.</p>

<p class="MsoNormal" id="n7486"><span style="color:red" id="n7487">Богородичен:</span> Я́ко вои́стинну
неизвеща́нна и непостижи́ма, / я́же Твоего́ боголе́пнаго,
Богоро́дице, суть рождества́, / су́щим на земли́ и на
небеси́, Присноде́во, та́инства.</p>

<p class="MsoNormal" id="n7488"><span lang="EN-US" id="n7489">&nbsp;</span></p>

<p class="MsoNormal" id="n7490"><span style="color:red" id="n7491">Ин. Ирмос:</span> Услы́шах слух
си́лы Креста́:</p>

<p class="MsoNormal" id="n7492"><span style="color:red" id="n7493">В</span>озне́слся еси́ во
сла́ве, а́нгелов Царю́, / Уте́шителя нам от Отца́
посла́в. / Те́мже вопие́м: / сла́ва, Христе́, вознесе́нию
Твоему́.</p>

<p class="MsoNormal" id="n7494"><span style="color:red" id="n7495">Я́</span>ко взы́де Спас ко
Отцу́ с пло́тию, / удиви́шася Ему́ а́нгельская во́инства,
и возопи́ша: / сла́ва, Христе́, вознесе́нию Твоему́.</p>

<p class="MsoNormal" id="n7496"><span style="color:red" id="n7497">А́</span>нгельския си́лы
го́рнейшим вопия́ху: / врата́ возьми́те, Христу́, на́шему
Царю́, / Его́же воспева́ем вку́пе со Отце́м и Ду́хом.</p>

<p class="MsoNormal" id="n7498"><span style="color:red" id="n7499">Богородичен:</span> Де́ва роди́,
и ма́терняя не позна́, / но Ма́ти у́бо есть, Де́вою же
пребы́сть, / Ю́же воспева́юще, ра́дуйся Богоро́дице,
взыва́ем.</p>

<p class="MsoNormal" id="n7500"><span lang="EN-US" id="n7501">&nbsp;</span></p>

<p class="MsoNormal" id="n7502"><span style="color:red" id="n7503">Ин</span><span lang="EN-US" style="color:red" id="n7504">. </span><span style="color:red" id="n7505">Ирмос</span><span lang="EN-US" style="color:red" id="n7506">:</span><span lang="EN-US" id="n7507"> </span>Христо<span lang="EN-US" id="n7508">́</span>с моя<span lang="EN-US" id="n7509">́ </span>си<span lang="EN-US" id="n7510">́</span>ла<span lang="EN-US" id="n7511">:</span></p>

<p class="MsoNormal" id="n7512"><span style="color:red" id="n7513">П</span>релюбоде́йствовавый А́рий
умо́м неразу́мным правосла́вную ве́ру, / оте́ческими
суды́ изгна́н бысть от Це́ркве, / я́коже уд гнилы́й,
злоимени́тый. <span style="color:red" id="n7514">[Дважды.]</span></p>

<p class="MsoNormal" id="n7515"><span style="color:red" id="n7516">О</span> Тебе́, Влады́ко,
подвиза́вся лик оте́ц, / Твоя́ враги́ зело́ победи́,
/ и соесте́ственна Тя Отцу́ и Ду́ху просла́ви.</p>

<p class="MsoNormal" id="n7517"><span style="color:red" id="n7518">Слава:</span> Хода́тай был еси́,
Бо́же и Челове́че, / Бо́гу и челове́ком, Христе́, / те́мже
во двою́ Тя естеству́ / еди́наго зна́юще Сы́на, богому́дрии
пропове́даша.</p>

<p class="MsoNormal" id="n7519"><span style="color:red" id="n7520">И ныне, Богородичен:</span> Ме́ртва
мя показа́ сада́ вкуше́ние, / жизнь же дре́во из Тебе́
я́вльшееся, Всечи́стая, воскреси́, / и ра́йския сла́дости
насле́дника мя показа́.</p>

<p class="MsoNormal" id="n7521"><span style="color:red" id="n7522">Катавасия:</span> Царю́ царе́й,
/ Яковы́й от Якова́го еди́н Сло́ве произше́дый, / от
Отца́ безвино́внаго, / равномо́щнаго Твоего́ Ду́ха апо́столом
и́стинно посла́л еси́, / я́ко Благоде́теля пою́щим:
/ сла́ва держа́ве Твое́й Го́споди.</p>

<h3 id="n7523">Песнь 5.</h3>

<p class="MsoNormal" id="n7524"><span style="color:red" id="n7525">Ирмос:</span> Бо́жиим / све́том
Твои́м, Бла́же, / у́треннюющих Ти ду́ши / любо́вию озари́,
молю́ся, / Тя ве́дети, Сло́ве Бо́жий, / и́стиннаго Бо́га,
/ от мра́ка грехо́внаго взыва́юща.</p>

<p class="MsoNormal" id="n7526"><span style="color:red" id="n7527">У</span>ступа́ют мне херуви́ми
ны́не, / и пла́менное ору́жие, Влады́ко, плещи́ мне
дае́т, / Тя ви́девше, Сло́ве Бо́жий, и́стиннаго Бо́га,
/ разбо́йнику путь сотво́ршаго в рай.</p>

<p class="MsoNormal" id="n7528"><span style="color:red" id="n7529">Н</span>е ктому́ бою́ся, е́же
в зе́млю, Влады́ко Христе́, возвраще́ния, / Ты бо от земли́
мя возве́л еси́ забве́нна, / благоутро́бия ра́ди мно́гаго,
/ к высоте́ нетле́ния воскресе́нием Твои́м.</p>

<p class="MsoNormal" id="n7530"><span style="color:red" id="n7531">Богородичен:</span> И́же Богоро́дицу
Тя от души́, Влады́чице ми́ра блага́я, / испове́дающих
спаси́, / Тебе́ бо предста́тельство непобори́мое и́мамы,
/ и́стинную Богороди́тельницу.</p>

<p class="MsoNormal" id="n7532"><span lang="EN-US" id="n7533">&nbsp;</span></p>

<p class="MsoNormal" id="n7534"><span style="color:red" id="n7535">Ин. Ирмос:</span> У́тренююще
вопие́м Ти, Го́споди:</p>

<p class="MsoNormal" id="n7536"><span style="color:red" id="n7537">И</span>спо́лнив весе́лия
вся́ческая Ми́лостиве, / к го́рним си́лам с пло́тию
прише́л еси́.</p>

<p class="MsoNormal" id="n7538"><span style="color:red" id="n7539">А́</span>нгельския си́лы
взе́млема Тебе́ ви́девше, / врата́, взыва́ху Царю́
на́шему, возьми́те.</p>

<p class="MsoNormal" id="n7540"><span style="color:red" id="n7541">А</span>по́столи ви́девше
возвыша́ема Спа́са, / с тре́петом взыва́ху Царю́ на́шему:
сла́ва Тебе́.</p>

<p class="MsoNormal" id="n7542"><span style="color:red" id="n7543">Богородичен:</span> Де́ву по
рождестве́ пое́м Тя, Богоро́дице, / Ты бо Бо́га Сло́ва
пло́тию ми́рови родила́ еси́.</p>

<p class="MsoNormal" id="n7544">&nbsp;</p>

<p class="MsoNormal" id="n7545"><span style="color:red" id="n7546">Ин</span><span lang="EN-US" style="color:red" id="n7547">. </span><span style="color:red" id="n7548">Ирмос:</span> Бо́жиим
све́том:</p>

<p class="MsoNormal" id="n7549"><span style="color:red" id="n7550">К</span>ра́сны но́ги я́ко
вои́стинну, ны́не пропове́дающих Тя / мир всяк ум преиму́щий,
всех а́нгелов и челове́ков, Христе́, / и мно́жеством ми́ра
м<span lang="EN-US" id="n7551">i</span>р совокупля́ющий. <span style="color:red" id="n7552">[Дважды.]</span></p>

<p class="MsoNormal" id="n7553"><span style="color:red" id="n7554">П</span>рему́дрость, си́лу,
О́тчее Сло́во ипоста́сное, Христе́, / Тебе́ соше́дшеся
пропове́даша, / всесвята́го свяще́нства че́стно зако́ном
печа́тавше, / боже́ственнии учи́телие. <span style="color:red" id="n7555">[Дважды.]</span></p>

<p class="MsoNormal" id="n7556"><span style="color:red" id="n7557">Слава:</span> Вод струя́ми чи́стыми
уче́ния, / Правосла́вную Це́рковь напои́вшии, / на вода́х
поко́я ны́не наслажда́етеся ве́чно ра́дующеся.</p>

<p class="MsoNormal" id="n7558"><span style="color:red" id="n7559">И ныне, Богородичен:</span> Све́щник
Пречи́стая све́тлый, / всем озаря́ющий Христа́, пра́вды
Со́лнце, / Тебе́ ве́дуще, еди́на Богороди́тельнице Чи́стая,
/ Твое́ ны́не заступле́ние призыва́ем.</p>

<p class="MsoNormal" id="n7560"><span style="color:red" id="n7561">Катавасия:</span> Реши́тельное
очище́ние грехо́в, / огнедохнове́нную приими́те Ду́ха
ро́су, / о ча́да светообра́зная церко́вная. / Ны́не от
Сио́на бо изы́де зако́н, / языкоогнеобра́зная Ду́ха
благода́ть.</p>

<h3 id="n7562">Песнь 6.</h3>

<p class="MsoNormal" id="n7563"><span style="color:red" id="n7564">Ирмос:</span> Жите́йское мо́ре,
/ воздвиза́емое зря напа́стей бу́рею, / к ти́хому приста́нищу
Твоему́ прите́к, вопию́ Ти: / возведи́ от тли живо́т мой,
/ Многоми́лостиве.</p>

<p class="MsoNormal" id="n7565"><span style="color:red" id="n7566">Р</span>аспина́емь, Влады́ко,
гвоздьми́ у́бо, / кля́тву ю́же на нас потреби́л еси́,
/ копие́м же пробода́емь в ребро́, / ада́мово рукописа́ние
растерза́в, мир свободи́л еси́.</p>

<p class="MsoNormal" id="n7567"><span style="color:red" id="n7568">А</span>да́м низведе́ся,
ле́стию запя́т быв, ко а́дове про́пасти, / но и́же
естество́м Бог же и ми́лостив, / сшел еси́ на взыска́ние, /
и на ра́му поне́с, совоскреси́л еси́.</p>

<p class="MsoNormal" id="n7569"><span style="color:red" id="n7570">Богородичен:</span> Пречи́стая
Влады́чице, / ро́ждшая челове́ком ко́рмчию Го́спода, /
страсте́й мои́х непостоя́нное и лю́тое утоли́ смуще́ние,
/ и тишину́ пода́ждь се́рдцу моему́.</p>

<p class="MsoNormal" id="n7571"><span lang="EN-US" id="n7572">&nbsp;</span></p>

<p class="MsoNormal" id="n7573"><span style="color:red" id="n7574">Ин. Ирмос:</span> Обы́де мя бе́здна:</p>

<p class="MsoNormal" id="n7575"><span style="color:red" id="n7576">В</span>зыгра́шася апо́столи,
/ зря́ще на высоту́ днесь Зижди́теля взе́млема, / упова́нием
Ду́ха, / и стра́хом зовя́ху: сла́ва восхо́ду Твоему́.</p>

<p class="MsoNormal" id="n7577"><span style="color:red" id="n7578">П</span>редста́ша а́нгели,
/ вопию́ще, Христе́, ученико́м Твои́м: / и́мже о́бразом
ви́десте Христа́ восходя́ща с пло́тию, / па́ки прии́дет
Пра́ведный всех Судия́.</p>

<p class="MsoNormal" id="n7579"><span style="color:red" id="n7580">Я́</span>ко ви́деша Тя,
Спа́се наш, небе́сныя си́лы, / на высоту́ взе́млема с
те́лом, взыва́ху, глаго́люще: / вели́ко, Влады́ко,
человеколю́бие Твое́.</p>

<p class="MsoNormal" id="n7581"><span style="color:red" id="n7582">Богородичен:</span> Купину́ Тя
неопали́мую и го́ру, / и ле́ствицу одушевле́нную, и дверь
небе́сную / досто́йно сла́вим, Мари́е сла́вная,
правосла́вных похвало́.</p>

<p class="MsoNormal" id="n7583">&nbsp;</p>

<p class="MsoNormal" id="n7584"><span style="color:red" id="n7585">Ин. Ирмос:</span> Жите́йское мо́ре:</p>

<p class="MsoNormal" id="n7586"><span style="color:red" id="n7587">У</span>таи́тися не возмо́же
пле́велов се́ятель, про́мысла неизрече́ннаго, / неи́стовству
тезоимени́т нарече́нный, / Иу́де бо поревнова́в, я́коже
он разсе́деся вселука́вый. <span style="color:red" id="n7588">[Дважды.]</span></p>

<p class="MsoNormal" id="n7589"><span style="color:red" id="n7590">Б</span>оже́ственное собра́ние
оте́ц честно́е, единоро́дное озаре́ние, / от существа́
возсия́вшее О́тча, пропове́дует Тя, Влады́ко, / и пре́жде
всех век рожде́нна Сы́на.</p>

<p class="MsoNormal" id="n7591"><span style="color:red" id="n7592">Слава:</span> Чре́во растерза́ется
по словеси́, / исто́чник му́тный и непи́тный ересе́й,
источи́вший злочести́вых, / ра́лом моли́твы свяще́нник
боже́ственных промы́сленнее.</p>

<p class="MsoNormal" id="n7593"><span style="color:red" id="n7594">И ныне, Богородичен:</span> Вели́кий
преднаписа́ во проро́цех Моисе́й, Тебе́, / ковче́г и
трапе́зу, и све́щник, и ру́чку, / обра́зно зна́менуя
воплоще́ние Вы́шняго из Тебе́, Ма́ти Де́во.</p>

<p class="MsoNormal" id="n7595"><span style="color:red" id="n7596">Катавасия:</span> Очище́ние нам,
Христе́, / и спасе́ние, Влады́ко, / возсия́л еси́ от
Де́вы, / да я́ко проро́ка / от зве́ря морска́го пе́рсей
Ио́ну, / от тли исхити́ши всего́ Ада́ма всеро́дна па́дшаго.</p>

<h3 id="n7597">Кондак отцем, глас 8.<br id="n7598">
Подобен: <span style="color:windowtext" id="n7599">Я́ко начатки:</span></h3>

<p class="MsoNormal" id="n7600"><span style="color:red" id="n7601">А</span>по́стол пропове́дание
и оте́ц догма́ты / Це́ркви еди́ну ве́ру запечатле́ша,
/ я́же и ри́зу нося́щи и́стины, / истка́ну от е́же
свы́ше богосло́вия, / исправля́ет и сла́вит благоче́стия
вели́кое та́инство.</p>

<p class="MsoNormal" id="n7602"><span style="color:red" id="n7603">Икос:</span> Высо́ким пропове́данием,
/ Бо́жию Це́рковь услы́шим вопию́щу: / жа́ждай да
гряде́т ко мне и пие́т ча́шу, ю́же держу́, / ча́ша
есть прему́дрости, / сие́ питие́ и́стины сло́вом
почерпо́х, / во́ду пролива́ющую не прекосло́вия, но испове́дания,
/ ю́же пия́ ны́нешний Изра́иль, Бо́га зрит веща́юща:
/ ви́дите, ви́дите, я́ко Сам Аз есмь, и не пременя́юся. / Аз
Бог пе́рвый, Аз же и по сих, / и ра́зве Мене́ несть ино́го
отню́д. / Отсю́ду причаща́ющиися насы́тятся, / и восхва́лят
благоче́стия вели́кое та́инство.</p>

<p class="MsoNormal" id="n7604"><span style="color:red" id="n7605">Синаксарий.</span></p>

<h3 id="n7606">Песнь 7.</h3>

<p class="MsoNormal" id="n7607"><span style="color:red" id="n7608">Ирмос:</span> Росода́тельну у́бо
пещь / соде́ла А́нгел / преподо́бным отроко́м, / халде́и
же опаля́ющее / веле́ние Бо́жие / мучи́теля увеща́ вопи́ти:
/ благослове́н еси́, Бо́же оте́ц на́ших.</p>

<p class="MsoNormal" id="n7609"><span style="color:red" id="n7610">Р</span>ыда́ющее во стра́сти
Твое́й со́лнце, во мрак облече́ся, / и во дни по всей, Влады́ко,
земли́ свет поме́рче, вопия́: / благослове́н еси́, Бо́же
оте́ц на́ших.</p>

<p class="MsoNormal" id="n7611"><span style="color:red" id="n7612">О</span>блеко́шася, Христе́,
схожде́нием Твои́м во свет преиспо́дняя, / пра́отец же весе́лия
испо́лнь, яви́ся ликовству́я, взыгра́ся, вопия́: /
благослове́н еси́, Бо́же оте́ц на́ших.</p>

<p class="MsoNormal" id="n7613"><span style="color:red" id="n7614">Троичен: </span>Царствующее и всеми
владящее Естество́ Триипостасное, / благости и безмерныя пучины свет пою́ще,
возопиим вернии: / благослове́н еси́, Бо́же оте́ц на́ших.</p>

<p class="MsoNormal" id="n7615">&nbsp;</p>

<p class="MsoNormal" id="n7616"><span style="color:red" id="n7617">Ин. Ирмос:</span> В пещи́ о́гненней:</p>

<p class="MsoNormal" id="n7618"><span style="color:red" id="n7619">Н</span>а о́блацех све́та
вознесы́йся, и спасы́й мир, / благослове́н Бог оте́ц на́ших.</p>

<p class="MsoNormal" id="n7620"><span style="color:red" id="n7621">Н</span>а ра́му, Спа́се,
заблу́ждшее взем естество́, возне́сся, / Бо́гу и Отцу́
приве́л еси́. <span style="color:red" id="n7622">[Дважды.]</span></p>

<p class="MsoNormal" id="n7623"><span style="color:red" id="n7624">В</span>озше́дый во пло́ти
к безпло́тному Отцу́, / благослове́н Бог оте́ц на́ших.</p>

<p class="MsoNormal" id="n7625"><span style="color:red" id="n7626">У</span>мерщвле́ное на́ше
грехо́м естество́ взем, / Твоему́ сво́йственному Отцу́,
Спа́се, приве́л еси́.</p>

<p class="MsoNormal" id="n7627">&nbsp;</p>

<p class="MsoNormal" id="n7628"><span style="color:red" id="n7629">Ин. Ирмос:</span> Росода́тельну:</p>

<p class="MsoNormal" id="n7630"><span style="color:red" id="n7631">П</span>обеди́сте неи́стовству
тезоимени́таго А́риа, / неи́стовствовавшаго лю́те и глаго́лавшаго
на высоту́ непра́ведная. / Бо́жию бо Сы́ну отрече́ся
вопи́ти: / благослове́н еси́, Бо́же оте́ц на́ших.
<span style="color:red" id="n7632">[Дважды.]</span></p>

<p class="MsoNormal" id="n7633"><span style="color:red" id="n7634">С</span>ы́на Гро́мова
подража́юще чу́днии, / Сло́ва Отцу́ собезнача́льна и
единопресто́льна, / огнезра́чными усты́ ва́шими всех научи́сте
вопи́ти: / благослове́н еси́, Бо́же оте́ц на́ших.
<span style="color:red" id="n7635">[Дважды.]</span></p>

<p class="MsoNormal" id="n7636"><span style="color:red" id="n7637">Слава:</span> Я́ко крила́тии,
Сло́ву помо́гшии, приидо́сте богоблаже́ннии, / от коне́ц
бо вселе́нныя собра́ вас Дух Святы́й вопи́ти: / благослове́н
еси́, Бо́же оте́ц на́ших.</p>

<p class="MsoNormal" id="n7638"><span style="color:red" id="n7639">И ныне, Богородичен:</span> Ю́ноши
три пещь не опали́, / Рождество́ прообразу́ющия Твое́, / Боже́ственный
бо огнь Тебе́ не опали́в, всели́ся в Тя, / и всех просвети́
вопи́ти: / благослове́нна еси́, Бо́га пло́тию Поро́ждшая.</p>

<p class="MsoNormal" id="n7640"><span style="color:red" id="n7641">Катавасия:</span> Согла́сная
возшуме́ орга́нская песнь, / почита́ти златосотворе́нный
безду́шный истука́н, / Уте́шителева же светоно́сная благода́ть
почеству́ет, / е́же вопи́ти: / Тро́ице Еди́ная,
равноси́льная, безнача́льная, благослове́на еси́.</p>

<h3 id="n7642">Песнь 8.</h3>

<p class="MsoNormal" id="n7643"><span style="color:red" id="n7644">Ирмос:</span> Из пла́мене преподо́бным
ро́су источи́л еси́, / и пра́веднаго же́ртву водо́ю
попали́л еси́, / вся бо твори́ши, Христе́, то́кмо е́же
хоте́ти. / Тя превозно́сим во вся ве́ки.</p>

<p class="MsoNormal" id="n7645"><span style="color:red" id="n7646">И</span>уде́йския дре́вле
пророкоуби́йцы лю́ди, / богоуби́йцы за́висть ны́не
соде́ла, / Тебе́ на крест возне́сшия, Сло́ве Бо́жий, /
Его́же превозно́сим во вся ве́ки.</p>

<p class="MsoNormal" id="n7647"><span style="color:red" id="n7648">Н</span>ебе́снаго кру́га
не оста́вил еси́, / и во ад соше́д, всего́ совоздви́гл
еси́ / лежа́щаго во гно́ищи, Христе́, челове́ка, / Тя
превознося́ща во вся ве́ки.</p>

<p class="MsoNormal" id="n7649"><span style="color:red" id="n7650">Богородичен:</span> От Све́та
Светода́вца Сло́ва зачала́ еси́, / и ро́ждши неизрече́нно
Сего́, просла́вилася еси́, / Дух бо в Тя, Отрокови́це, Бо́жий
всели́ся. / Те́мже Тя пое́м во вся ве́ки.</p>

<p class="MsoNormal" id="n7651">&nbsp;</p>

<p class="MsoNormal" id="n7652"><span style="color:red" id="n7653">Ин. Ирмос:</span> Из Отца́ пре́жде
век:</p>

<p class="MsoNormal" id="n7654"><span style="color:red" id="n7655">В</span>о двою́ существу́
возлете́вшаго Жизнода́вца Христа́ на небеса́ со сла́вою,
/ и Отцу́ соседя́щаго, / свяще́нницы, по́йте, лю́дие,
превозноси́те во вся ве́ки.</p>

<p class="MsoNormal" id="n7656"><span style="color:red" id="n7657">О</span>т рабо́ты и́дольския
тварь изба́вившаго, / и предста́вившаго ту свобо́дну Твоему́
Отцу́, / Тебе́, Спа́се, пое́м, / и Тебе́ превозно́сим
во вся ве́ки.</p>

<p class="MsoNormal" id="n7658"><span style="color:red" id="n7659">С</span>вои́м схожде́нием
низложи́вшаго супоста́та, / и Свои́м возше́ствием возне́сшаго
челове́ки, / свяще́нницы, по́йте, лю́дие, превозноси́те
во вся ве́ки.</p>

<p class="MsoNormal" id="n7660"><span style="color:red" id="n7661">Богородичен:</span> Херуви́мов
превы́шшая яви́лася еси́, Богоро́дице Чи́стая, / во
чре́ве Твое́м си́ми Носи́маго носи́вшая, / Его́же
со безпло́тными, челове́цы славосло́вим во вся ве́ки.</p>

<p class="MsoNormal" id="n7662">&nbsp;</p>

<p class="MsoNormal" id="n7663"><span style="color:red" id="n7664">Ин. Ирмос:</span> Из пла́мене
преподо́бным:</p>

<p class="MsoNormal" id="n7665"><span style="color:red" id="n7666">П</span>росвети́вшеся луча́ми
Твоего́ Божества́ блази́и Твои́ па́стырие, / Тебе́
испове́даша бытию́ Соде́теля всех и Го́спода, / Его́же
превозно́сим во вся ве́ки. <span style="color:red" id="n7667">[Дважды.]</span></p>

<p class="MsoNormal" id="n7668"><span style="color:red" id="n7669">Л</span>ик па́стырей приснопа́мятный
собра́вся, / богому́дренно Тро́ицу несозда́нную ны́не
богосло́вя, всех учи́т вопи́ти: / Тя превозно́сим во вся ве́ки.
<span style="color:red" id="n7670">[Дважды.]</span></p>

<p class="MsoNormal" id="n7671"><span style="color:red" id="n7672">Благослови́м Отца́ и
Сы́на и Свята́го Ду́ха, Го́спода.</span></p>

<p class="MsoNormal" id="n7673"><span style="color:red" id="n7674">С</span>вященнонача́льницы, па́стырие
достосла́внии, / Христо́ву Це́рковь просвеща́ют, / ины́й
и́нуду сию́ освеща́юще и превознося́ще во вся ве́ки.</p>

<p class="MsoNormal" id="n7675"><span style="color:red" id="n7676">И ны́не и при́сно и во
ве́ки веко́в, ами́нь.</span></p>

<p class="MsoNormal" id="n7677"><span style="color:red" id="n7678">Богородичен:</span> Та́йно во о́бразех
предви́деша Тебе́ проро́цы вси, Сло́во, ро́ждшую, / плоть
бо из Тебе́ взе́мый, Сей про́йде сугу́б, / Его́же
превозно́сим во вся ве́ки.</p>

<p class="MsoNormal" id="n7679"><span style="color:red" id="n7680">Таже, Хва́лим, благослови́м,
покланя́емся Го́сподеви, пою́ще и превознося́ще во вся ве́ки.</span></p>

<p class="MsoNormal" id="n7681"><span style="color:red" id="n7682">Катавасия:</span> Разреша́ет у́зы
/ и ороша́ет пла́мень, / трисве́тлый Богонача́лия О́браз,
/ пою́т о́троцы, / благослови́т же Еди́наго Спа́са и
Вседе́теля, / я́ко Благоде́теля, / сотворе́нная вся́ческая
тварь.</p>

<p class="MsoNormal" id="n7683"><span style="color:red" id="n7684">Поем,</span> Честне́йшую:</p>

<h3 id="n7685">Песнь 9.</h3>

<p class="MsoNormal" id="n7686"><span style="color:red" id="n7687">Ирмос:</span> Бо́га / челове́ком
не возмо́жно ви́дети, / на Него́ же не сме́ют чи́ни А́нгельстии
взира́ти; / Тобо́ю бо, Всечи́стая, яви́ся челове́ком /
Сло́во воплоще́нно, / Его́ же велича́юще, / с Небе́сными
во́и / Тя ублажа́ем.</p>

<p class="MsoNormal" id="n7688"><span style="color:red" id="n7689">С</span>трасте́й неприча́стен
Ты пребы́л еси́, Сло́ве Бо́жий, / пло́тию приобщи́вся
страсте́м, / но реши́ши от страсте́й челове́ка, / страсте́м
быв страсть, Спа́се наш, / еди́н бо еси́ безстра́стен, и
всеси́лен.</p>

<p class="MsoNormal" id="n7690"><span style="color:red" id="n7691">Т</span>лю сме́ртную прие́м,
тле́ния соблю́л еси́ те́ло Твое́ невку́сно, /
Твоя́ же животворя́щая и боже́ственная, Влады́ко, душа́,
во а́де не оста́влена бысть, / но я́коже от сна воскре́с,
нас совоздви́гл еси́.</p>

<p class="MsoNormal" id="n7692"><span style="color:red" id="n7693">Троичен:</span> Бо́га Отца́,
Сы́на собезначальна, / вси человецы устнами у́бо чистыми сла́вим,
/ неизреченную же и преславную Ду́ха Всесвятаго силу чтим, / едина бо еси́
всесильная Троица неразлучная.</p>

<p class="MsoNormal" id="n7694">&nbsp;</p>

<p class="MsoNormal" id="n7695"><span style="color:red" id="n7696">Ин. Ирмос:</span> Тя па́че ума́
и словесе́, Ма́терь Бо́жию:</p>

<p class="MsoNormal" id="n7697"><span style="color:red" id="n7698">Т</span>ебе́, Изба́вителя
ми́ра, Христа́ Бо́га, / апо́столи ви́дяще Боже́ственно
возвыша́ема, / со стра́хом игра́юще велича́ху.</p>

<p class="MsoNormal" id="n7699"><span style="color:red" id="n7700">Т</span>вою́ обожи́вшуюся
плоть / зря́ще, Христе́, на высоте́ а́нгели, / друг ко дру́гу
глаго́лаху: / вои́стинну Сей есть Бог наш.</p>

<p class="MsoNormal" id="n7701"><span style="color:red" id="n7702">Т</span>ебе́, безпло́тных
чи́нове, Христе́ Бо́же, / на о́блацех взе́млема ви́дяще,
взыва́ху: / сла́вы Царю́, врата́ возьми́те.</p>

<p class="MsoNormal" id="n7703"><span style="color:red" id="n7704">Богородичен:</span> Ра́дуйся,
Богоро́дице, Ма́ти Христа́ Бо́га, / Его́же родила́
еси́, / днесь от земли́ возноси́ма / со апо́столы зря́щи,
возвелича́ла еси́.</p>

<p class="MsoNormal" id="n7705">&nbsp;</p>

<p class="MsoNormal" id="n7706"><span style="color:red" id="n7707">Ин. Ирмос:</span> Бо́га челове́ком:</p>

<p class="MsoNormal" id="n7708"><span style="color:red" id="n7709">О</span>бре́т вы спобо́рники
собра́, / держа́вною си́лою вооружи́в Ду́ха, / Отцу́
собезнача́льное, и сопресто́льное Сло́во, пре́жде век су́щее,
/ Его́же ны́не, всесвяще́ннии, / с небе́сными во́инствы
при́сно сла́вите. <span style="color:red" id="n7710">[Дважды.]</span></p>

<p class="MsoNormal" id="n7711"><span style="color:red" id="n7712">П</span>а́жить А́риеву лю́тыя
е́реси, / я́ко вра́чеве душа́м же и телесе́м уста́висте,
/ свяще́нный ве́ры Симво́л всем изложи́вше, / и́же ны́не
держа́ще, / па́мять ва́шу, священноде́телие, при́сно
сла́вим. <span style="color:red" id="n7713">[Дважды.]</span></p>

<p class="MsoNormal" id="n7714"><span style="color:red" id="n7715">Слава:</span> Я́ко свет сый,
Христе́, пречи́стый, / от страсте́й мглы ду́шу мою́
очи́сти, / моли́твами, Влады́ко, Твои́х служи́телей, /
ны́не Тебе́ пропове́давших безнача́льна, несозда́нна, /
Зижди́теля же всех и Бо́га, и Отцу́ собезнача́льна.</p>

<p class="MsoNormal" id="n7716"><span style="color:red" id="n7717">И ныне, Богородичен:</span> Ме́ртвым
воскресе́ние ны́не дарова́ся / Твои́м неизрече́нным и
неизглаго́ланным Рождество́м, Богоро́дице Влады́чице, / жизнь
бо из Тебе́ пло́тию обложе́на всем возсия́, / и сме́рти
неускла́бное я́ве разруши́.</p>

<p class="MsoNormal" id="n7718"><span style="color:red" id="n7719">Катавасия:</span> Ра́дуйся,
Цари́це, / Матероде́вственная сла́во, / вся́ка бо
удобообраща́тельная благоглаго́ливая уста́ / вити́йствовати
не мо́гут, / Тебе́ пе́ти досто́йно, / низумева́ет же
ум всяк, Твое́ Рождество́ разуме́ти. / Те́мже Тя согла́сно
сла́вим.</p>

<p class="MsoNormal" id="n7720"><span style="color:red" id="n7721">С</span>вят Госпо́дь, Бог наш. <span style="color:red" id="n7722">[Трижды.]</span></p>

<h3 id="n7723">Ексапостиларий воскресен:</h3>

<p class="MsoNormal" id="n7724"><span style="color:red" id="n7725">Т</span>ивериа́дское мо́ре
с детьми́ Зеведе́евыми, / Нафана́ила с Петро́м же и со
други́ма двема́ дре́вле, / и Фому́ имя́ше на ло́ве,
/ и́же Христо́вым повеле́нием одесну́ю вве́ргше, / мно́жество
извлеко́ша рыб, / Его́же Петр позна́в, к Нему́ бродя́ше,
/ и́мже тре́тие явле́йся, / и хлеб показа́, и ры́бу на
у́глех.</p>

<h4 id="n7726">Слава, отцев.<br id="n7727">
Подобен: <span style="color:windowtext" id="n7728">Жены́ услы́шите:</span></h4>

<p class="MsoNormal" id="n7729"><span style="color:red" id="n7730">О</span>те́ц боже́ственных
днесь па́мять пра́зднующе, / моле́ньми тех мо́лим, Всеще́дре:
/ вся́каго вре́да ересе́й изба́ви лю́ди Твоя́, Го́споди,
/ и вся сподо́би, Отца́ Сло́ва сла́вити, и Всесвята́го
Ду́ха.</p>

<h4 id="n7731">И ныне, Вознесения:</h4>

<p class="MsoNormal" id="n7732"><span style="color:red" id="n7733">У</span>ченико́м зря́щим
Тя, / возне́слся еси́, Христе́, ко Отцу́ соседя́, / а́нгели
предтеку́ще зовя́ху: / возьми́те врата́, возьми́те, / Царь
бо взы́де к нача́льному Све́ту сла́вы.</p>

<h3 id="n7734">На хвалитех, Вся́кое дыха́ние:<br id="n7735">
поставим стихов 8. И поем стихиры воскресны 4,<br id="n7736">
и святым отцем 4. <br id="n7737">
Стихиры воскресны, глас 6:</h3>

<p class="MsoNormal" id="n7738"><span style="color:red" id="n7739">К</span>рест Твой, Го́споди, /
жизнь и воскресе́ние лю́дем Твои́м есть, / и наде́ющеся
нань, / Тебе́ воскре́сшаго Бо́га на́шего пое́м: поми́луй
нас.</p>

<p class="MsoNormal" id="n7740"><span style="color:red" id="n7741">П</span>огребе́ние Твое́,
Влады́ко, / рай отве́рзе ро́ду челове́ческому: / и от истле́ния
изба́вльшеся, / Тебе́ воскре́сшаго Бо́га на́шего пое́м:
поми́луй нас.</p>

<p class="MsoNormal" id="n7742"><span style="color:red" id="n7743">С</span>о Отце́м и Ду́хом
Христа́ воспои́м, / воскре́сшаго из ме́ртвых, / и к Нему́
вопии́м: / Ты Живо́т еси́ наш и Воскресе́ние, поми́луй
нас.</p>

<p class="MsoNormal" id="n7744"><span style="color:red" id="n7745">Т</span>ридне́вен воскре́сл
еси́, Христе, от гро́ба / я́коже пи́сано есть, / совоздви́гнувый
пра́отца на́шего. / Те́мже Тя и сла́вит род челове́ческий,
/ и воспева́ет Твое́ воскресе́ние.</p>

<h4 id="n7746">Ины стихиры святых отец, глас 6.<br id="n7747">
Подобен: <span style="color:windowtext" id="n7748">Всю отложи́вше:</span></h4>

<p class="MsoNormal" id="n7749"><span style="color:red" id="n7750">В</span>се собра́вше душе́вное
худо́жество, / и Боже́ственным Ду́хом сразсмотри́вше, / небе́сный
и честны́й Симво́л ве́ры, / честни́и отцы́ богопи́санне
начерта́ша, / в не́мже я́вственнейше Ро́ждшему собезнача́льнаго
Сло́ва науча́ют, / и всеи́стинно единосу́щнаго, / апо́стольским
после́дующе проявле́нно уче́нием, / благосла́внии и пребога́тии
и́стинно, / и богому́дрии.</p>

<p class="MsoNormal" id="n7751"><span style="color:red" id="n7752">В</span>се прие́мше у́мное
сия́ние Свята́го Ду́ха, / преесте́ственнейшее благосло́вие,
/ кра́ткими глаго́лы и мно́гим ра́зумом / богодухнове́нно
провеща́ша, / я́ко Христо́вы пропове́дницы, / ева́нгельских
предста́телие уче́ний, блаже́ннии, / и благочести́вых преда́ний,
/ свы́ше прие́мше сих открове́ние я́ве, и просве́щшеся,
/ изложи́ша ве́ру богонауче́нную.</p>

<p class="MsoNormal" id="n7753"><span style="color:red" id="n7754">Стих:</span> <b id="n7755">Благослове́н
еси́, Го́споди Бо́же оте́ц на́ших, / и хва́льно и
просла́влено И́мя Твое́ во ве́ки.</b></p>

<p class="MsoNormal" id="n7756"><span style="color:red" id="n7757">В</span>се собра́вше па́стырское
иску́сство, / и я́рость подви́гше ны́не пра́веднейшую,
/ отмсти́тельне тя́жкия отгна́ша и па́губныя во́лки, /
пра́щею Ду́ха изве́ргше от церко́внаго исполне́ния, /
па́дшия, я́ко к сме́рти, и я́ко неисце́льно неду́говавшия,
/ боже́ственнии па́стырие, / и я́ко раби́ и́стиннейшии
Христо́вы, / и Боже́ственнаго пропове́дания таи́нницы свяще́ннейшии.</p>

<p class="MsoNormal" id="n7758"><span style="color:red" id="n7759">Стих:</span> <b id="n7760">Собери́те Ему́
преподо́бныя Его́, / завеща́ющия заве́т Его́ о же́ртвах.</b></p>

<p class="MsoNormal" id="n7761"><span style="color:red" id="n7762">И паки 1-ю стихиру:</span> Все
собра́вше душе́вное худо́жество, / и Боже́ственным
Ду́хом сразсмотри́вше, / небе́сный и честны́й Симво́л
ве́ры, / честни́и отцы́ богопи́санне начерта́ша, / в
не́мже я́вственнейше Ро́ждшему собезнача́льнаго Сло́ва
науча́ют, / и всеи́стинно единосу́щнаго, / апо́стольским
после́дующе проявле́нно уче́нием, / благосла́внии и
пребога́тии и́стинно, / и богому́дрии.</p>

<p class="MsoNormal" id="n7763"><span style="color:red" id="n7764">Слава, глас 8:</span> Святы́х
отце́в лик, / от коне́ц вселе́нныя сте́кшийся, / Отца́
и Сы́на и Ду́ха Свята́го, / еди́но Существо́ научи́ша
и Естество́, / и та́йну богосло́вия я́сно преда́ша Це́ркви,
/ и́хже похваля́юще ве́рою ублажи́м, глаго́люще: / о
боже́ственный по́лче, / богоглаго́ливии ору́жницы ополче́ния
Госпо́дня, / зве́зды многосве́тлыя мы́сленныя тве́рди,
/ та́инственнаго Сио́на необори́мии столпи́, / миродохнове́ннии
цве́ти ра́йстии, / всезлата́я уста́ Сло́ва, / Нике́йская
похвало́, вселе́нныя украше́ние, / приле́жно моли́теся
о душа́х на́ших.</p>

<p class="MsoNormal" id="n7765"><span style="color:red" id="n7766">И ныне:</span> Преблагослове́нна
еси́ Богоро́дице Де́во:</p>

<p class="MsoNormal" id="n7767"><span style="color:red" id="n7768">Славословие великое.</span></p>

<h3 id="n7769">Таже, тропарь воскресен.</h3>

<p class="MsoNormal" id="n7770"><span style="color:red" id="n7771">В</span>оскре́с из гро́ба и
у́зы растерза́л еси́ а́да, / разруши́л еси́ осужде́ние
сме́рти, Го́споди, / вся от сете́й врага́ изба́вивый,
/ яви́вый же Себе́ апо́столом Твои́м, / посла́л еси́
я́ на про́поведь, / и те́ми мир Твой по́дал еси́ вселе́нней,
/ Еди́не Многоми́лостиве.</p>

<p class="MsoNormal" id="n7772"><span style="color:red" id="n7773">Ектении и отпуст. И исхождение в
притвор.</span></p>

<h3 id="n7774">Слава, и ныне,<br id="n7775">
стихира евангельская, глас 6:</h3>

<p class="MsoNormal" id="n7776"><span style="color:red" id="n7777">П</span>о е́же во ад соше́ствии,
/ и е́же из ме́ртвых воскресе́нии, / скорбя́ще, я́коже
досто́яше, / о разлуче́нии Твое́м, Христе́, / ученицы́
на де́лание обрати́шася, / и па́ки корабли́ и мре́жи,
и ло́ва нигде́же. / Но Ты, Спа́се, яви́вся, я́ко Влады́ка
всех, / одесну́ю мре́жи повелева́еши воврещи́, / и бысть
сло́во де́ло вско́ре, / и мно́жество рыб мно́гое, / и
ве́черя стра́нная гото́ва на земли́, / ея́же причасти́вшымся
тогда́ Твои́м ученико́м, / и нас ны́не мы́сленно сподо́би
наслади́тися, / человеколю́бче Го́споди.</p>

<p class="MsoNormal" id="n7778"><span style="color:red" id="n7779">И поучение Студитово, и час первый.
На 1-м часе тропарь воскресен.</span> Сла́ва: <span style="color:red" id="n7780">праздника:</span>
И ны́не: <span style="color:red" id="n7781">Богородичен часов. По Трисвятом кондак
праздника. На 3-м часе тропарь воскресен.</span> Сла́ва: <span style="color:red" id="n7782">отцев.</span> И ны́не: <span style="color:red" id="n7783">Богородичен
часов. По Трисвятом кондак отцев. Таже и на прочих часех, тропарь и кондак
праздника, и отцев, глаголем пременяюще.</span></p>

<h2 style="margin-left:0in;text-indent:0in" id="n7784"><a name="_НА_ЛИТУРГИИ_9" id="n7785"></a><span style="text-transform:none" id="n7786">НА ЛИТУРГИИ</span></h2>

<h3 id="n7787">Блаженна гласа. Глас 6:</h3>

<p class="MsoNormal" id="n7788"><span style="color:red" id="n7789">П</span>омяни́ мя, Бо́же
Спа́се мой, / егда́ прии́деши во Ца́рствии Твое́м, / и
спаси́ мя, я́ко Еди́н Человеколю́бец.</p>

<p class="MsoNormal" id="n7790"><span style="color:red" id="n7791">Д</span>ре́вом Ада́ма
прельсти́вшагося, / дре́вом кре́стным па́ки спасл еси́
и разбо́йника, вопию́ща: / помяни́ мя, Го́споди, во Ца́рствии
Твое́м.</p>

<p class="MsoNormal" id="n7792"><span style="color:red" id="n7793">А́</span>дова врата́ и
вереи́ сокруши́вый, Жизнода́вче, / воскреси́л еси́
вся, Спа́се, вопию́щия: / сла́ва воста́нию Твоему́.</p>

<p class="MsoNormal" id="n7794"><span style="color:red" id="n7795">П</span>омяни́ мя, и́же
смерть плени́вый погребе́нием Твои́м, / и воскресе́нием
Твои́м ра́дости вся испо́лнивый, я́ко Благоутро́бен.</p>

<h4 id="n7796">И праздника песнь 4-я, на 4, глас 5:</h4>

<p class="MsoNormal" id="n7797"><span style="color:red" id="n7798">В</span>озне́слся еси́ во
сла́ве, а́нгелов Царю́, / Уте́шителя нам от Отца́
посла́в. / Те́мже вопие́м: / сла́ва, Христе́,
вознесе́нию Твоему́.</p>

<p class="MsoNormal" id="n7799"><span style="color:red" id="n7800">Я́</span>ко взы́де Спас ко
Отцу́ с пло́тию, / удиви́шася Ему́ а́нгельская
во́инства, и возопи́ша: / сла́ва, Христе́, вознесе́нию
Твоему́.</p>

<p class="MsoNormal" id="n7801"><span style="color:red" id="n7802">А́</span>нгельския си́лы
го́рнейшим вопия́ху: / врата́ возьми́те, Христу́,
на́шему Царю́, / Его́же воспева́ем вку́пе со
Отце́м и Ду́хом.</p>

<p class="MsoNormal" id="n7803"><span style="color:red" id="n7804">Богородичен:</span> Де́ва
роди́, и ма́терняя не позна́, / но Ма́ти у́бо есть,
Де́вою же пребы́сть, / Ю́же воспева́юще, ра́дуйся
Богоро́дице, взыва́ем.</p>

<h4 id="n7805">И отцев песнь 6-я, на 4, глас 6:</h4>

<p class="MsoNormal" id="n7806"><span style="color:red" id="n7807">У</span>таи́тися не
возмо́же пле́велов се́ятель, про́мысла неизрече́ннаго,
/ неи́стовству тезоимени́т нарече́нный, / Иу́де бо
поревнова́в, я́коже он разсе́деся вселука́вый.</p>

<p class="MsoNormal" id="n7808"><span style="color:red" id="n7809">Б</span>оже́ственное
собра́ние оте́ц честно́е, единоро́дное озаре́ние, / от
существа́ возсия́вшее О́тча, пропове́дует Тя,
Влады́ко, / и пре́жде всех век рожде́нна Сы́на.</p>

<p class="MsoNormal" id="n7810"><span style="color:red" id="n7811">Слава:</span> Чре́во
растерза́ется по словеси́, / исто́чник му́тный и
непи́тный ересе́й, источи́вший злочести́вых, / ра́лом
моли́твы свяще́нник боже́ственных промы́сленнее.</p>

<p class="MsoNormal" id="n7812"><span style="color:red" id="n7813">И ныне, Богородичен:</span> Вели́кий
преднаписа́ во проро́цех Моисе́й, Тебе́, / ковче́г и
трапе́зу, и све́щник, и ру́чку, / обра́зно зна́менуя
воплоще́ние Вы́шняго из Тебе́, Ма́ти Де́во.</p>

<h3 id="n7814">По входе глаголем<br id="n7815">
тропарь воскресен, глас 6:</h3>

<p class="MsoNormal" id="n7816"><span style="color:red" id="n7817">А</span><span style="color:red" id="n7818">́</span>нгельския
Си́лы на гро́бе Твое́м, / и стрегу́щии омертве́ша; / и
стоя́ше Мари́я во гро́бе, / и́щущи Пречи́стаго Те́ла
Твоего́. / Плени́л еси́ ад, не искуси́вся от него́; / сре́тил
еси́ Де́ву, да́руяй живо́т. / Воскресы́й из ме́ртвых,
Го́споди, сла́ва Тебе́.</p>

<h4 id="n7819">Таже тропарь Вознесения, глас 4:</h4>

<p class="MsoNormal" id="n7820"><span style="color:red" id="n7821">В</span>озне́слся еси́ во
сла́ве, Христе́ Бо́же наш, / ра́дость сотвори́вый
ученико́м, / обетова́нием Свята́го Ду́ха, / извеще́нным
им бы́вшим благослове́нием, / я́ко Ты еси́ Сын Бо́жий,
Изба́витель ми́ра.</p>

<h4 id="n7822">И тропарь отцев, глас 8:</h4>

<p class="MsoNormal" id="n7823"><span style="color:red" id="n7824">П</span>репросла́влен еси́,
Христе́ Бо́же наш, / свети́ла на земли́ отцы́ на́ша
основа́вый, / и те́ми ко и́стинней ве́ре вся ны наста́вивый,
/ Многоблагоутро́бне, сла́ва Тебе́.</p>

<h4 id="n7825">Слава, кондак отцев, глас 8.<br id="n7826">
Подобен: <span style="color:windowtext" id="n7827">Я́ко нача́тки:</span></h4>

<p class="MsoNormal" id="n7828"><span style="color:red" id="n7829">А</span>по́стол пропове́дание
и оте́ц догма́ты, / Це́ркви еди́ну ве́ру запечатле́ша,
/ я́же и ри́зу нося́щи и́стины, / истка́ну от е́же
свы́ше богосло́вия, / исправля́ет и сла́вит благоче́стия
вели́кое та́инство.</p>

<h4 id="n7830">И ныне, кондак Вознесения<br id="n7831">
самогласен, глас 6:</h4>

<p class="MsoNormal" id="n7832"><span style="color:red" id="n7833">Е́</span>же о нас испо́лнив
смотре́ние, / и я́же на земли́ соедини́в Небе́сным, /
возне́слся еси́ во сла́ве, Христе́ Бо́же наш, / ника́коже
отлуча́яся, / но пребыва́я неотсту́пный, / и вопия́ лю́бящим
Тя: / Аз есмь с ва́ми, и никто́же на вы.</p>

<h3 id="n7834">Вместо прокимна песнь отцев, глас 4:</h3>

<p class="MsoNormal" id="n7835"><span style="color:red" id="n7836">Б</span>лагослове́н еси́,
Го́споди Бо́же оте́ц на́ших, / и хва́льно и просла́влено
И́мя Твое́ во ве́ки. <span style="color:red" id="n7837">Стих: </span>Я́ко
пра́веден еси́ о всех, я́же сотвори́л еси́ нам.</p>

<h3 id="n7838">Апостол в Деяниих, зачало 44.<br id="n7839">
[Деян. 20, 16 – 18, 28 – 36.]</h3>

<p class="MsoNormal" id="n7840"><span style="color:red" id="n7841">В</span>о дни о́ны, суди́
Па́вел ми́мо ити́ Ефе́с, я́ко да не бу́дет ему
закосне́ти во Аси́и, тща́ше бо ся, а́ще возмо́жно бу́дет,
в день Пятьдеся́тный бы́ти во Иерусали́ме. От Мили́та же
посла́в во Ефе́с, призва́ пресви́теры церко́вныя. И я́коже
приидо́ша к нему́, рече́ к ним: внима́йте у́бо себе́
и всему́ ста́ду, в не́мже вас Дух Святы́й поста́ви епи́скопы,
пасти́ Це́рковь Го́спода и Бо́га, ю́же стяжа́ Кро́вию
Свое́ю. Аз бо вем сие́, я́ко по отше́ствии мое́м вни́дут
во́лцы тя́жцы в вас, не щадя́щии ста́да: И от вас саме́х
воста́нут му́жие глаго́лющии развраще́ная, е́же
отторга́ти ученики́ вслед себе́. Сего́ ра́ди бди́те,
помина́юще, я́ко три лета нощь и день не престая́х уча́ со
слеза́ми еди́наго кого́ждо вас. И ны́не предаю́ вас,
бра́тие, Бо́гови и сло́ву благода́ти Его́, могу́щему
назда́ти и да́ти вам насле́дие во освяще́нных всех. Сребра́
или́ зла́та или́ риз ни еди́наго возжела́х. Са́ми
ве́сте, я́ко тре́бованию моему́ и су́щим со мно́ю
послужи́сте ру́це мои́ си́и. Вся сказа́х вам, я́ко
та́ко тружда́ющимся подоба́ет заступа́ти немощны́я,
помина́ти же сло́во Го́спода Иису́са, я́ко Сам рече́:
блаже́ннее есть па́че дая́ти, не́жели приима́ти. И сия́
рек, прекло́нь коле́на своя́, со все́ми и́ми помоли́ся.</p>

<p class="MsoNormal" id="n7842"><span style="color:red" id="n7843">Аллилуиа, глас 1. Стих:</span> Бог
бого́в Госпо́дь глаго́ла, и призва́ зе́млю от восто́к
со́лнца до за́пад. <span style="color:red" id="n7844">Стих:</span> Собери́те
Ему́ преподо́бныя Его́, завеща́ющия заве́т Его́ о
же́ртвах.</p>

<h3 id="n7845">Евангелие от Иоанна, зачало 56.<br id="n7846">
[Ин. 17, 1 – 13.]</h3>

<p class="MsoNormal" id="n7847"><span style="color:red" id="n7848">В</span>о вре́мя о́но, возведе́
Иису́с о́чи Свои́ на не́бо и рече́: О́тче, прии́де
час, просла́ви Сы́на Твоего́, да и Сын Твой просла́вит Тя. Я́коже
дал еси́ Ему́ власть вся́кия пло́ти, да вся́ко, е́же
дал еси́ Ему́, даст им живо́т ве́чный: Се же есть живо́т
ве́чный, да зна́ют Тебе́ еди́наго и́стиннаго Бо́га,
и Его́же посла́л еси́ Иису́с Христа́. Аз просла́вих
Тя на земли́, де́ло соверши́х, е́же дал еси́ Мне да
сотворю́. И ны́не просла́ви Мя Ты, О́тче, у Тебе́
Самого́ сла́вою, ю́же име́х у Тебе́ пре́жде мир
не бысть. Яви́х и́мя Твое́ челове́ком, и́хже дал еси́
Мне от ми́ра: Твои́ бе́ша, и Мне их дал еси́, и сло́во
Твое́ сохрани́ша: Ны́не разуме́ша, я́ко вся, ели́ка
дал еси́ Мне, от Тебе́ суть. Я́ко глаго́лы, и́хже дал еси́
Мне, дах им, и ти́и прия́ша, и разуме́ша вои́стинну, я́ко
от Тебе́ изыдо́х, и ве́роваша, я́ко Ты Мя посла́. Аз о
сих молю́: не о всем ми́ре молю́, но о тех, и́хже дал еси́
Мне, я́ко Твои́ суть: И Моя́ вся Твоя́ суть, и Твоя́
Моя́, и просла́вихся в них: И ктому́ несмь в ми́ре, и си́и
в ми́ре суть, и Аз к Тебе́ гряду́. О́тче Святы́й,
соблюди́ их во и́мя Твое́, и́хже дал еси́ Мне, да бу́дут
еди́но, я́коже и Мы. Егда́ бех с ни́ми в ми́ре, Аз
соблюда́х их во и́мя Твое́: и́хже дал еси́ Мне,
сохрани́х, и никто́же от них поги́бе, то́кмо сын поги́бельный,
да сбу́дется Писа́ние. Ны́не же к Тебе́ гряду́, и сия́
глаго́лю в ми́ре, да и́мут ра́дость Мою́ испо́лнену
в себе́.</p>

<h3 id="n7849">Причастный:</h3>

<p class="MsoNormal" id="n7850"><span style="color:red" id="n7851">Х</span>вали́те Го́спода с
Небе́с, / хвали́те Его́ в вы́шних. <span style="color:red" id="n7852">Другий:</span>
Ра́дуйтеся, пра́веднии, о Го́споде, / пра́вым подоба́ет
похвала́. / <span style="color:red" id="n7853">А</span>ллилу́иа, <span style="color:red" id="n7854">трижды.</span></p>

<p class="MsoNormal" id="n7855"><u id="n7856"><span style="color:red" id="n7857"><a href="#_ОГЛАВЛЕНИЕ" id="n7858">В
оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;;color:red" id="n7859"><br clear="all" style="page-break-before:always" id="n7860">
</span>

<div class="WordSection13" id="n7861">

<h1 id="n7862"><a name="_Ref182450243" id="n7863"></a><a name="_В_СУББОТУ_ТРОИЦКУЮ" id="n7864"></a>В СУББОТУ ТРОИЦКУЮ</h1>

<p class="MsoNormal" align="center" style="text-align:center;text-indent:0in" id="n7865"><span style="color:red" id="n7866">Память совершаем всех от века усопших<br id="n7867">
благочестивых христиан, отец и братий наших.</span></p>

<h2 style="margin-left:0in;text-indent:0in" id="n7868"><a name="_В_ПЯТОК_ВЕЧЕРА" id="n7869"></a><span style="text-transform:none" id="n7870">В ПЯТОК ВЕЧЕРА</span></h2>

<h3 id="n7871">На Го́споди воззва́х, поставим стихов 6.<br id="n7872">
Стихиры мученичны, Осмогласника три, глас 6:</h3>

<p class="MsoNormal" id="n7873"><span style="color:red" id="n7874">М</span>у́ченицы Твои́, Го́споди,
/ не отверго́шася Тебе́, / ни отступи́ша от за́поведей Твои́х:
/ тех моли́твами поми́луй нас.</p>

<p class="MsoNormal" id="n7875"><span style="color:red" id="n7876">М</span>у́чившиися Тебе́
ра́ди Христе́, / мно́гия му́ки претерпе́ша: / моли́твами
Го́споди, и моле́нием их, / всех нас сохрани́.</p>

<p class="MsoNormal" id="n7877"><span style="color:red" id="n7878">С</span>трастоте́рпцы му́ченицы
и небе́сные гра́ждане, / на земли́ пострада́вшии, мно́гия
му́ки претерпе́ша, / и соверше́нный прия́ша вене́ц на
небесе́х, / да мо́лятся о душа́х на́ших.<a name="_Ref199654767" id="n7879"></a></p>

<h4 id="n7880">И усопших три. Глас 8.<br id="n7881">
Подобен: <span style="color:windowtext" id="n7882">И́же во Еде́ме:</span></h4>

<p class="MsoNormal" id="n7883"><span style="color:red" id="n7884">О</span>т ве́ка ме́ртвых
днесь / всех по и́мени, ве́рою пожи́вших благоче́стно, / па́мять
сотворя́юще ве́рнии, / Спа́са и Го́спода воспои́м,
прося́ще приле́жно / сим в час суда́ отве́т благи́й да́ти,
/ Тому́ Самому́ Бо́гу на́шему, / всей судя́щему земли́,
/ десна́го Его́ предстоя́ния получи́ти в ра́дости, / в
ча́сти пра́ведных, и во святы́х жре́бии све́тлем, / и
досто́йным бы́ти Небе́снаго Ца́рствия Его́.</p>

<p class="MsoNormal" id="n7885"><span style="color:red" id="n7886">С</span>вое́ю кро́вию
челове́ки, Спа́се, искупи́вый, / и сме́ртию Твое́ю от
сме́рти го́рькия изба́вивый нас, / и жизнь ве́чную подая́й
нам Воскресе́нием Твои́м, / вся упоко́й, Го́споди, усо́пшия
благоче́стно, / или́ в пусты́нях, или́ во граде́х, или́
в мо́ри, / или́ на земли́, или́ на вся́ком ме́сте,
/ цари́ же, свяще́нники, архиере́и, / мона́хи, и бельцы́
в во́зрасте вся́ком всеро́дном, / и сподо́би я Небе́снаго
Ца́рствия Твоего́.</p>

<p class="MsoNormal" id="n7887"><span style="color:red" id="n7888">И</span>з ме́ртвых воста́нием
Твои́м, Христе́, / не ктому́ смерть облада́ет уме́ршими
благоче́стно. / Те́мже мо́лимся приле́жно: / рабы́
Твоя́ упоко́й во дво́рех Твои́х, / и в не́дрех Авраа́ма,
от Ада́ма да́же до днесь, / послужи́вшия Тебе́ чи́сто,
/ отцы́ и бра́тию на́шу, / дру́ги вку́пе и сро́дники,
/ вся́каго челове́ка, в житии́ послужи́вша ве́рно, / и
к Тебе́ преста́вльшася многови́дно и многообра́зно, Бо́же,
/ и сподо́би я́ Небе́снаго Ца́рствия Твоего́.</p>

<p class="MsoNormal" id="n7889"><span style="color:red" id="n7890">Слава, глас 8: </span>Пла́чу и
рыда́ю, / егда́ помышля́ю смерть, / и ви́жду во гробе́х
лежа́щую / по о́бразу Бо́жию созда́нную на́шу красоту́,
/ безобра́зну и безсла́вну, / не иму́щу ви́да. / О чудесе́!
/ Что е́же о нас сие́ бысть та́инство? / Ка́ко преда́хомся
тле́нию? / Ка́ко припряго́хомся сме́рти? / Вои́стинну
Бо́га повеле́нием, / я́коже есть пи́сано, / подаю́щаго
преста́вльшимся поко́й.</p>

<p class="MsoNormal" id="n7891"><span style="color:red" id="n7892">И ныне, </span><span style="color:red" id="n7893">Богородичен</span><span style="color:red" id="n7894">, глас 6:</span> Кто
Тебе́ не ублажи́т, Пресвята́я Де́во? / Кто ли не воспое́т
Твоего́ пречи́стаго Рождества́? / Безле́тно бо от Отца́
возсия́вый Сын Единоро́дный, / То́йже от Тебе́, Чи́стыя,
про́йде, / неизрече́нно вопло́щься, / естество́м Бог сый, /
и естество́м быв челове́к нас ра́ди, / не во двою́ лицу́
разделя́емый, / но во двою́ естеству́ / несли́тно познава́емый.
/ Того́ моли́, Чи́стая, Всеблаже́нная, / поми́ловатися
душа́м на́шим.</p>

<p class="MsoNormal" id="n7895"><span style="color:red" id="n7896">С</span>ве́те ти́хий:</p>

<h3 id="n7897">Вместо же прокимна, поем Аллилуия, на глас 8.</h3>

<p class="MsoNormal" id="n7898"><span style="color:red" id="n7899">Стих: </span>Блаже́ни я́же
избра́л, и прия́л еси́ Го́споди.</p>

<p class="MsoNormal" id="n7900"><span style="color:red" id="n7901">Стих:</span> И па́мять их в род
и род.</p>

<p class="MsoNormal" id="n7902"><span style="color:red" id="n7903">С</span>подо́би, Го́споди:</p>

<h3 id="n7904">На стиховне стихиры, глас 6:</h3>

<p class="MsoNormal" id="n7905"><span style="color:red" id="n7906">Мученичен:</span> Крест Твой, Го́споди,
/ му́чеником бысть ору́жие непобеди́мое, / ви́дяху бо
предлежа́щую смерть, / и предзря́ще бу́дущую жизнь, / наде́ждою
в Тя укрепля́хуся, / тех моли́твами поми́луй нас.</p>

<h4 id="n7907">Мертвым.</h4>

<p class="MsoNormal" id="n7908"><span style="color:red" id="n7909">Стих:</span> <b id="n7910">Ду́ши их во
благи́х водворя́тся.</b></p>

<p class="MsoNormal" id="n7911"><span style="color:red" id="n7912">Т</span>ы мя почти́л еси́
о́бразом Твои́м, / руку́ Твое́ю, Спа́се, созда́ние,
/ живописа́вый в веще́ственном зра́це у́мнаго существа́
подо́бие, / его́же и о́бщника мя поста́вил еси́, / положи́вый
су́щими на земли́ облада́ти мне самовла́стием сло́ва. /
Те́мже, Спа́се, рабы́ Твоя́, во стране́ живу́щих,
/ в селе́ниих пра́ведных упоко́й.</p>

<p class="MsoNormal" id="n7913"><span style="color:red" id="n7914">Стих:</span> <b id="n7915">Блаже́ни,</b><b id="n7916">
я́же избра́л и прия́л еси́ Го́споди.</b></p>

<p class="MsoNormal" id="n7917"><span style="color:red" id="n7918">Д</span>а мне достоя́ние про́чих
живота́ разсу́дится, / вертогра́д во Еде́ме вся́кими
укра́шен сады́, / печа́ли и попече́ния свобо́дна мя
прича́стника боже́ственныя жи́зни, / равноа́нгельна на
земли́, смеше́на учини́вый. / Те́мже, Спа́се, рабы́
Твоя́, во стране́ живы́х, / в селе́ниих пра́ведных
упоко́й.</p>

<p class="MsoNormal" id="n7919"><span style="color:red" id="n7920">Слава, глас 6:</span> Нача́ток
ми и соста́в зижди́тельное Твое́ бысть повеле́ние, /
восхоте́в бо от неви́димаго и ви́димаго жи́ва мя соста́вити
естества́, / от земли́ у́бо те́ло созда́в, дал же ми
еси́ ду́шу, / Боже́ственным Твои́м и животворя́щим
вдохнове́нием. / Те́мже, Спа́се, рабы́ Твоя́ во стране́
живу́щих, / и в кро́вех пра́ведных упоко́й.</p>

<p class="MsoNormal" id="n7921"><span style="color:red" id="n7922">И ныне, Богородичен, глас тойже:</span>
Моли́твами Ро́ждшия Тя, Христе́, / и му́ченик Твои́х
апо́стол, проро́к, иера́рхов, / преподо́бных и пра́ведных,
и всех святы́х, / усо́пшия рабы́ Твоя́ упоко́й.</p>

<p class="MsoNormal" id="n7923"><span style="color:red" id="n7924">Н</span>ы́не отпуща́еши:</p>

<h3 id="n7925">Отпустительный тропарь, глас 8:</h3>

<p class="MsoNormal" id="n7926"><span style="color:red" id="n7927">Г</span>лубино́ю му́дрости
человеколю́бно вся стро́яй / и поле́зное всем подава́яй, / Еди́не
Соде́телю, упоко́й, Го́споди, ду́ши раб Твои́х, / на
Тя бо упова́ние возложи́ша, / Творца́ и Зижди́теля и Бо́га
на́шего.</p>

<p class="MsoNormal" id="n7928"><span style="color:red" id="n7929">Слава, и ныне, Богородичен, глас
тойже:</span> Тебе́ и сте́ну, и приста́нище и́мамы, / и моли́твенницу
благоприя́тну к Бо́гу, / Его́же родила́ еси́, Богоро́дице
безневе́стная, ве́рных спасе́ние.</p>

<p class="MsoNormal" id="n7930"><span style="color:red" id="n7931">И бывает отпуст.</span></p>

<h2 style="margin-left:0in;text-indent:0in" id="n7932"><a name="_По_отпущении_же" id="n7933"></a><span style="text-transform:none" id="n7934">ПО ОТПУЩЕНИИ ЖЕ ВЕЧЕРНИ<br id="n7935">
ТВОРИМ В ПРИТВОРЕ ПАНИХИДУ ЗА УСОПШИХ.</span></h2>

<p class="MsoNormal" id="n7936"><span style="color:red" id="n7937">Таже священник творит:</span> Благослове́н
Бог наш: <span style="color:red" id="n7938">И глаголем псалом 90:</span> Живы́й в
по́мощи Вы́шняго: <span style="color:red" id="n7939">А</span>ллилу́иа: <span style="color:red" id="n7940">трижды. Стих 1:</span> Блаже́ни, я́же избра́л
и прия́л еси́ Го́споди. <span style="color:red" id="n7941">Стих 2:</span>
Па́мять их в род и род. <span style="color:red" id="n7942">Стих 3:</span> Ду́ши
их во благи́х водворя́тся. <span style="color:red" id="n7943">Тaже тропaрь, глас
8: </span>Глубино́ю му́дрости: <span style="color:red" id="n7944">И Богородичен</span>:
Тебе́ и сте́ну: <span style="color:red" id="n7945">Тaже мeртвеннии тропари: </span>Благослове́н
еси́, Го́споди: <span style="color:red" id="n7946">И поминaетъ священник всех
преждепочившихъ отец и брaтий нaших, и молитву. По возглaсе же псалом 50.</span></p>

<p class="MsoNormal" id="n7947"><span style="color:red" id="n7948">И абие поeм настоящий мeртвенный канон
во усыпaльнице, егоже краестрочие:</span> Шесту́ю припева́ю
отше́дшему песнь.</p>

<h3 id="n7949">Феофаново. Глас 6.<br id="n7950">
Песнь 1.</h3>

<p class="MsoNormal" id="n7951"><span style="color:red" id="n7952">Ирмос:</span> Я́ко по
су́ху пешеше́ствовав Изра́иль, / по бе́здне стопа́ми,
/ гони́теля фарао́на / ви́дя потопля́ема, / Бо́гу побе́дную
песнь / пои́м, вопия́ше.</p>

<p class="MsoNormal" id="n7953"><span style="color:red" id="n7954">В</span> небе́сных
черто́зех вы́ну до́блии му́ченицы мо́лят Тя,
Христе́, / я́же от земли́ преста́вил еси́ ве́рныя,
/ ве́чных благ получи́ти сподо́би.</p>

<p class="MsoNormal" id="n7955"><span style="color:red" id="n7956">У</span>краше́й
вся́ческая, живо́тное смеше́нное, / посреде́ мя,
челове́ка, смире́ния вку́пе и вели́чества, созда́л
еси́, / те́мже раб Твои́х ду́ши, Спа́се, упоко́й.</p>

<p class="MsoNormal" id="n7957"><span style="color:red" id="n7958">Слава:</span> Рая́ жи́теля
и земледе́лателя в нача́ле мя учини́л еси́, /
престу́пльша же Твою́ за́поведь изгна́л еси́, /
те́мже раб Твои́х ду́ши, Спа́се, упоко́й.</p>

<p class="MsoNormal" id="n7959"><span style="color:red" id="n7960">И ныне, Богородичен:</span> И́же
от ребра́ Созда́вый Е́ву, пре́жде на́шу
прама́терь, / из пречи́стаго Твоего́ чре́ва в плоть
одева́ется, / е́юже сме́рти кре́пость, Чи́стая,
разруши́.</p>

<h3 id="n7961">Песнь 3.</h3>

<p class="MsoNormal" id="n7962"><span style="color:red" id="n7963">Ирмос:</span> Несть свят, /
я́коже Ты, Го́споди Бо́же мой, / вознесы́й рог ве́рных
Твои́х, Бла́же, / и утверди́вый нас на ка́мени /
испове́дания Твоего́.</p>

<p class="MsoNormal" id="n7964"><span style="color:red" id="n7965">З</span>ако́нно
пострада́ша Твои́ му́ченицы, Жизнода́вче, / и венце́м
побе́ды украси́вшеся, / от Тебе́ преста́вльшимся ве́рным
ве́чное избавле́ние подаю́т.</p>

<p class="MsoNormal" id="n7966"><span style="color:red" id="n7967">Н</span>аказа́в пе́рвее
мно́гими чудесы́ и зна́меньми мене́, заблу́дшаго, /
напосле́док самого́ Себе́ истощи́л еси́, я́ко
сострада́тель, / и поиска́в обре́л и спасл еси́.</p>

<p class="MsoNormal" id="n7968"><span style="color:red" id="n7969">Слава:</span> От теку́щих
непостоя́тельныя тли, к Тебе́ преше́дшия, / в селе́ниих
ве́чных жи́ти ра́достно сподо́би, Бла́же, /
оправда́в ве́рою же и благода́тию.</p>

<p class="MsoNormal" id="n7970"><span style="color:red" id="n7971">И ныне, Богородичен:</span> Несть
непоро́чны, я́коже Ты, Пречи́стая Богома́ти, / еди́на
бо от ве́ка Бо́га и́стиннаго зачала́ еси́ во
чре́ве, / сме́рти разруши́вшаго си́лу.</p>

<p class="MsoNormal" id="n7972"><span style="color:red" id="n7973">Таже ирмос:</span> Несть свят, /
я́коже Ты, Го́споди Бо́же мой, / вознесы́й рог ве́рных
Твои́х, Бла́же, / и утверди́вый нас на ка́мени /
испове́дания Твоего́.</p>

<p class="MsoNormal" id="n7974"><span style="color:red" id="n7975">Таже ектения.</span></p>

<h3 id="n7976">Седален, глас 6:</h3>

<p class="MsoNormal" id="n7977"><span style="color:red" id="n7978">В</span>ои́стинну суета́
вся́ческая, / житие́ же сень и со́ние, / и́бо всу́е
мяте́тся всяк земноро́дный, / я́коже рече́ Писа́ние: /
егда́ мiр приобря́щем, / тогда́ во гроб всели́мся, /
иде́же вку́пе ца́рие и ни́щии. / Те́мже, Христе́
Бо́же, / преста́вльшияся упоко́й, / я́ко
Человеколю́бец.</p>

<p class="MsoNormal" id="n7979"><span style="color:red" id="n7980">Слава, и ныне, Богородичен:</span>
Всесвята́я Богоро́дице, / во вре́мя живота́ мое́го не
оста́ви мене́, / челове́ческому предста́тельству не
вве́ри мя, / но Сама́ заступи́ и поми́луй мя.</p>

<h3 id="n7981">Песнь 4.</h3>

<p class="MsoNormal" id="n7982"><span style="color:red" id="n7983">Ирмос:</span> Христо́с
моя́ си́ла, / Бог и Госпо́дь, честна́я Це́рковь /
боголе́пно пое́т, взыва́ющи / от смы́сла чи́ста, о
Го́споде пра́зднующи.</p>

<p class="MsoNormal" id="n7984"><span style="color:red" id="n7985">П</span>рему́дрости
бо́льшее явля́я позна́ние, / и е́же о даре́х
многосоверше́нныя, Влады́ко, благосты́ни, / му́ченическия
ли́ки а́нгелом сочета́л еси́.</p>

<p class="MsoNormal" id="n7986"><span style="color:red" id="n7987">Н</span>еизрече́нныя
сла́вы Твоея́ / получи́ти сподо́би к Тебе́
преста́вльшияся, / иде́же, Христе́, веселя́щихся есть
жили́ще, / и глас чи́стаго ра́дования.</p>

<p class="MsoNormal" id="n7988"><span style="color:red" id="n7989">Слава:</span> Пою́щих приими́
Боже́ственную держа́ву Твою́, / и́хже от земли́
прия́л еси́, ча́да све́та тех соде́ловая, /
грехо́вную мглу очища́я, Многоми́лостиве.</p>

<p class="MsoNormal" id="n7990"><span style="color:red" id="n7991">И ныне, Богородичен:</span>
Прия́телище пречи́стое, храм всенепоро́чный, ковче́г
всесвяты́й, / де́вственное ме́сто свяще́ния, / Тебе́,
добро́ту Иа́ковлю, Влады́ка избра́л есть.</p>

<h3 id="n7992">Песнь 5.</h3>

<p class="MsoNormal" id="n7993"><span style="color:red" id="n7994">Ирмос:</span> Бо́жиим /
све́том Твои́м, Бла́же, / у́тренюющих Ти ду́ши /
любо́вию озари́, молю́ся, / Тя ве́дети, Сло́ве
Бо́жий, / и́стиннаго Бо́га, / от мра́ка грехо́внаго
взыва́юща.</p>

<p class="MsoNormal" id="n7995"><span style="color:red" id="n7996">Я́</span>ко всепло́дие
свяще́нное, / и я́ко нача́ток челове́ческаго,
му́ченицы, естества́ / просла́вленному прине́сшеся
Бо́гу, / нам спасе́ние при́сно хода́тайствуют.</p>

<p class="MsoNormal" id="n7997"><span style="color:red" id="n7998">Н</span>ебе́снаго
пребыва́ния, раздая́ния дарова́ний сподо́би, Го́споди,
/ пре́жде усо́пшия ве́рныя рабы́ Твоя́, / подая́
прегреше́ний избавле́ние.</p>

<p class="MsoNormal" id="n7999"><span style="color:red" id="n8000">Слава:</span> И́же еди́н
естество́м Животво́рец, / и́же бла́гости вои́стинну
неизсле́димая пучи́на, / сконча́вшияся Ца́рствия
Твоего́ сподо́би, Ще́дре, / еди́не Безсме́ртне.</p>

<p class="MsoNormal" id="n8001"><span style="color:red" id="n8002">И ныне, Богородичен:</span>
Кре́пость и пе́ние и́же из Тебе́, Влады́чице, мiру
Рожде́йся, / и спасе́ние быв поги́бшим, и́же от
а́довых врат избавля́яй, / ве́рою Тебе́ блажа́щия.</p>

<h3 id="n8003">Песнь 6.</h3>

<p class="MsoNormal" id="n8004"><span style="color:red" id="n8005">Ирмос:</span> Жите́йское
мо́ре, / воздвиза́емое зря напа́стей бу́рею, / к
ти́хому приста́нищу Твоему́ прите́к, вопию́ Ти: /
возведи́ от тли живо́т мой, / Многоми́лостиве.</p>

<p class="MsoNormal" id="n8006"><span style="color:red" id="n8007">Н</span>а Кресте́
пригвожда́емь, / му́ченическия ли́ки к Себе́ собра́л
еси́, / подража́ющия страсть Твою́, Бла́же. / Те́мже
мо́лимся Ти: к Тебе́ преста́вленныя ны́не упоко́й.</p>

<p class="MsoNormal" id="n8008"><span style="color:red" id="n8009">Н</span>еизрече́нною
сла́вою Твое́ю, / егда́ прии́деши стра́шно суди́ти
мiру всему́ на о́блацех, / благоволи́ све́тло сре́сти
Тебе́, Изба́вителю, / я́же от земли́ прия́л еси́
ве́рныя рабы́ Твоя́.</p>

<p class="MsoNormal" id="n8010"><span style="color:red" id="n8011">Слава:</span> Исто́чник
жи́зни Сый, / му́жеством Боже́ственным окова́нныя,
Влады́ко, изводя́й / рабы́ Твоя́, я́же к Тебе́
ве́рно отше́дшия, / в сла́дости ра́йстей всели́.</p>

<p class="MsoNormal" id="n8012"><span style="color:red" id="n8013">И ныне, Богородичен:</span> В
зе́млю возврати́хомся, престу́пльше Бо́жию за́поведь
Боже́ственную, / Тобо́ю же, Де́во, на не́бо от земли́
вознесо́хомся, / тлю сме́ртную оттря́сше.</p>

<p class="MsoNormal" id="n8014"><span style="color:red" id="n8015">Таже ирмос:</span> Жите́йское
мо́ре, / воздвиза́емое зря напа́стей бу́рею, / к
ти́хому приста́нищу Твоему́ прите́к, вопию́ Ти: /
возведи́ от тли живо́т мой, / Многоми́лостиве.</p>

<p class="MsoNormal" id="n8016"><span style="color:red" id="n8017">Таже ектения.</span></p>

<h3 id="n8018">Кондак, глас 8:</h3>

<p class="MsoNormal" id="n8019"><span style="color:red" id="n8020">С</span>о святы́ми
упоко́й, / Христе́, ду́ши раб Твои́х, / иде́же несть
боле́знь, ни печа́ль, / ни воздыха́ние, / но жизнь
безконе́чная.</p>

<p class="MsoNormal" id="n8021"><span style="color:red" id="n8022">Икос:</span> Сам еди́н
еси́ безсме́ртный, / сотвори́вый и созда́вый челове́ка,
/ земни́и у́бо от земли́ созда́хомся, / и в зе́млю
ту́южде по́йдем, / я́коже повеле́л еси́,
созда́вый мя и реки́й ми: / я́ко земля́ еси́ и в
зе́млю оты́деши, / а́може вси челове́цы по́йдем, /
надгро́бное рыда́ние творя́ще песнь: / аллилу́ия.</p>

<h3 id="n8023">Песнь 7.</h3>

<p class="MsoNormal" id="n8024"><span style="color:red" id="n8025">Ирмос:</span> Росода́тельну
у́бо пещь / соде́ла А́нгел / преподо́бным отроко́м, /
халде́и же опаля́ющее / веле́ние Бо́жие, / мучи́теля
увеща́ вопи́ти: / благослове́н еси́, Бо́же оте́ц
на́ших.</p>

<p class="MsoNormal" id="n8026"><span style="color:red" id="n8027">И</span>зба́вльшиися
Твое́ю кро́вию му́ченицы пе́рваго преступле́ния, /
окропи́вшеся же свое́ю кро́вию, прообразу́ют я́ве
Твое́ заколе́ние, / благослове́н еси́, Бо́же
оте́ц на́ших.</p>

<p class="MsoNormal" id="n8028"><span style="color:red" id="n8029">С</span>вирепе́ющую смерть
умертви́л еси́, Сло́ве живонача́льнейший, / в ве́ре же
усо́пшия приими́ ны́не воспева́ющия и глаго́лющия,
Христе́: / благослове́н еси́, Бо́же оте́ц на́ших.</p>

<p class="MsoNormal" id="n8030"><span style="color:red" id="n8031">Слава:</span> Воодуши́вый мя,
челове́ка, вдохнове́нием Боже́ственным Богонача́льнейший
Влады́ко, / преста́вленныя Ца́рствия Твоего́ сподо́би,
пе́ти Тебе́, Спа́се: / благослове́н еси́, Бо́же
оте́ц на́ших.</p>

<p class="MsoNormal" id="n8032"><span style="color:red" id="n8033">И ныне, Богородичен:</span>
Превы́шши вся́кия тва́ри, Пренепоро́чная, была́
еси́, заче́нши Бо́га, / сокруши́вшаго сме́ртная
врата́ и вереи́ сте́ршаго: / те́мже Тя, Чи́стая,
песносло́вим ве́рнии, я́ко Богома́терь.</p>

<h3 id="n8034">Песнь 8.</h3>

<p class="MsoNormal" id="n8035"><span style="color:red" id="n8036">Ирмос:</span> Из пла́мене
преподо́бным ро́су источи́л еси́ / и пра́веднаго
же́ртву водо́ю попали́л еси́: / вся бо твори́ши,
Христе́, то́кмо е́же хоте́ти. / Тя превозно́сим во вся
ве́ки.</p>

<p class="MsoNormal" id="n8037"><span style="color:red" id="n8038">К</span>ре́пко по́двиги
показу́юше, / побе́ды венце́м украси́стеся, му́ченицы
Христо́вы страстоте́рпцы, зову́ще: / Тя превозно́сим,
Христе́, во ве́ки.</p>

<p class="MsoNormal" id="n8039"><span style="color:red" id="n8040">С</span>вяще́нне житие́
оста́вльшия ве́рныя, / и к Тебе́, Влады́це,
преше́дшия, / приими́ кро́тце упокоева́я, я́ко
благоутро́бен, / Тя превознося́щия во вся ве́ки.</p>

<p class="MsoNormal" id="n8041"><span style="color:red" id="n8042">Слава:</span> Ны́не в земли́
кро́тких / вся водворя́тися пре́жде усо́пшия, Спа́се,
благоизво́ли, / ве́рою, я́же в Тя оправда́в и
благода́тию, / Тя превознося́щия во вся ве́ки.</p>

<p class="MsoNormal" id="n8043"><span style="color:red" id="n8044">И ныне, Богородичен:</span> Вси Тя
блажи́м, Всеблаже́нная, / ро́ждшую Сло́ва вои́стинну
су́щаго Блаже́ннаго, / плоть нас ра́ди бы́вшаго; /
Его́же превозно́сим во вся ве́ки.</p>

<h3 id="n8045">Песнь 9.</h3>

<p class="MsoNormal" id="n8046"><span style="color:red" id="n8047">Ирмос:</span> Бо́га /
челове́ком невозмо́жно ви́дети, / на Него́же не сме́ют
чи́ни А́нгельстии взира́ти; / Тобо́ю же, Всечи́стая,
яви́ся челове́ком / Сло́во Воплоще́нно, / Его́же
велича́юще, / с небе́сными во́и Тя ублажа́ем.</p>

<p class="MsoNormal" id="n8048"><span style="color:red" id="n8049">Н</span>аде́жда му́чеников
ли́ки укрепи́, и к Твое́й любви́ распале́нне
впери́ / бу́дущих сим предвообрази́вши непоколеби́мый
вои́стинну поко́й, / его́же преста́вленныя, Бла́же,
ве́рныя сподо́би получи́ти.</p>

<p class="MsoNormal" id="n8050"><span style="color:red" id="n8051">С</span>ве́тлаго и
Боже́ственнаго получи́ти сия́ния Твоего́, Христе́, /
ве́рою преста́вльшимся благоволи́ в не́дрех
Авраа́мовых упокое́ние, / я́ко Еди́н ми́лостив, тем
да́руя, и ве́чнаго сподобля́я блаже́нства.</p>

<p class="MsoNormal" id="n8052"><span style="color:red" id="n8053">Слава:</span> И́же Сый
естество́м благ и благоутро́бен, / и воли́тель ми́лости и благоутро́бия
бе́здна, я́же от ме́ста сего́ озлобле́ния / и
се́ни сме́ртныя, Спа́се, преста́вил еси́, /
иде́же сия́ет Твой свет, ты́я учини́.</p>

<p class="MsoNormal" id="n8054"><span style="color:red" id="n8055">И ныне, Богородичен:</span> Сень
святу́ю, Чи́стая, разуме́ем, / и ковче́г, и скрижа́ль
Тя зако́на и благода́ти; / Тобо́ю бо оставле́ние
дарова́ся, / оправда́нным же кро́вию Воплоще́ннаго из
Твоего́ Чре́ва, Всенепоро́чная.</p>

<h2 style="margin-left:0in;text-indent:0in" id="n8056"><a name="_В_СУББОТУ_НА" id="n8057"></a><span style="text-transform:none" id="n8058">В СУББОТУ НА УТРЕНИ</span></h2>

<p class="MsoNormal" id="n8059"><span style="color:red" id="n8060">По шестопсалмии, </span>Аллилу́ия,<span style="color:red" id="n8061"> на глас 8, со стихи его.</span></p>

<h3 id="n8062">Тропарь, глас 8:</h3>

<p class="MsoNormal" id="n8063"><span style="color:red" id="n8064">Г</span>лубино́ю му́дрости
человеколю́бно вся стро́яй / и поле́зное всем подава́яй, /
Еди́не Соде́телю, упоко́й, Го́споди, ду́ши раб Твои́х,
/ на Тя бо упова́ние возложи́ша, / Творца́ и Зижди́теля и
Бо́га на́шего. <span style="color:red" id="n8065">[Дважды.]</span></p>

<p class="MsoNormal" id="n8066"><span style="color:red" id="n8067">Слава, и ныне, Богородичен, глас
тойже:</span> Тебе́ и сте́ну, и приста́нище и́мамы, / и моли́твенницу
благоприя́тну к Бо́гу, / Его́же родила́ еси́, Богоро́дице
безневе́стная, ве́рных спасе́ние.</p>

<p class="MsoNormal" id="n8068"><span style="color:red" id="n8069">Таже обычное стихословие: </span>Рече́
Госпо́дь Го́сподеви моему́: седи́ одесну́ю Мене́:</p>

<p class="MsoNormal" id="n8070"><span style="color:red" id="n8071">На всех же ектениах стихословия и
канона поминаются вси прежде отшедшии отцы и братия наша.</span></p>

<h3 id="n8072">По 1-м стихословии<br id="n8073">
глаголем седальны мертвенны, и мученичны. Глас 6:</h3>

<p class="MsoNormal" id="n8074"><span style="color:red" id="n8075">С</span>трада́льческая противле́ния
в по́двизе, / мучи́тельныя ра́ны на му́ченики, / и стоя́ху
ли́цы безпло́тных, по́чести держа́ще побе́ды: / удиви́ша
прему́дрии мучи́телей и царе́й, / низложи́ша велиа́ра
испове́данием Христо́вым. / Укрепи́вый их Го́споди, сла́ва
Тебе́.</p>

<p class="MsoNormal" id="n8076"><span style="color:red" id="n8077">Стих:</span> <b id="n8078">Ди́вен Бог во
святы́х Свои́х, / Бог Изра́илев.</b></p>

<p class="MsoNormal" id="n8079"><span style="color:red" id="n8080">С</span>трада́льческий по́двиг
претерпе́вше святи́и, / и по́чести побе́ды от Тебе́
прии́мше, / упраздни́ша кова́рства беззако́нных, прия́ша
венцы́ нетле́ния. / Те́ми, Бо́же, спаси́ ду́ши на́ша.</p>

<p class="MsoNormal" id="n8081"><span style="color:red" id="n8082">Стих: </span><b id="n8083">Воззва́ша пра́веднии,
/ и Госпо́дь услы́ша их.</b></p>

<p class="MsoNormal" id="n8084"><span style="color:red" id="n8085">С</span>вяты́х Твои́х па́мять,
Го́споди, / показа́ся я́коже рай, и́же во Еде́ме, / в
ней бо ра́дуется вся тварь: / и пода́ждь нам тех моли́твами, мир
/ и ве́лию ми́лость.</p>

<p class="MsoNormal" id="n8086"><span style="color:red" id="n8087">Слава, покоин:</span> В селе́ниих
избра́нных, и во стране́ живу́щих, / я́же прия́л еси́,
Иису́се, благоче́стно усо́пшия учини́, / я́ко благоуве́тливый
Бог, / и испо́лни невече́рняго све́та, / и Небе́сныя Твоея́
ра́дости сподо́би.</p>

<p class="MsoNormal" id="n8088"><span style="color:red" id="n8089">И ныне, Богородичен:</span> Благослове́нную
нареки́й Твою́ Ма́терь, / прише́л еси́ на страсть во́льным
хоте́нием, / возсия́в на Кресте́, взыска́ти хотя́ Ада́ма,
/ глаго́ля а́нгелом: сра́дуйтеся Мне, я́ко обре́теся
поги́бшая дра́хма. / Вся му́дре устро́ивый Бо́же наш,
сла́ва Тебе́.</p>

<p class="MsoNormal" id="n8090"><span style="color:red" id="n8091">Таже, </span>Блаже́ни непоро́чнии:<span style="color:red" id="n8092"> на две статии.</span></p>

<h3 id="n8093">Тропари мертвеннии, глас 5.</h3>

<p class="MsoNormal" id="n8094"><b id="n8095"><span style="color:red" id="n8096">Б</span></b><b id="n8097">лагослове́н
еси́, Го́споди, / научи́ мя оправда́нием Твои́м.</b></p>

<p class="MsoNormal" id="n8098"><span style="color:red" id="n8099">С</span>вяты́х лик обре́те
исто́чник жи́зни и дверь ра́йскую, / да обря́щу и аз путь
покая́нием: / поги́бшее овча́ аз есмь, / воззови́ мя, Спа́се,
и спаси́ мя.</p>

<p class="MsoNormal" id="n8100"><b id="n8101"><span style="color:red" id="n8102">Б</span></b><b id="n8103">лагослове́н
еси́, Го́споди, / научи́ мя оправда́нием Твои́м.</b></p>

<p class="MsoNormal" id="n8104"><span style="color:red" id="n8105">А́</span>гнца Бо́жия
пропове́давше, / и закла́ни бы́вше я́коже а́гнцы, / и
к жи́зни нестаре́емей святи́и, / и присносу́щней преста́вльшеся.
/ Того́ приле́жно му́ченицы моли́те, / долго́в разреше́ние
нам дарова́ти.</p>

<p class="MsoNormal" id="n8106"><b id="n8107"><span style="color:red" id="n8108">Б</span></b><b id="n8109">лагослове́н
еси́, Го́споди, / научи́ мя оправда́нием Твои́м.</b></p>

<p class="MsoNormal" id="n8110"><span style="color:red" id="n8111">В</span> путь у́зкий хо́ждшии
приско́рбный, / вси в житии́ крест, я́ко яре́м, взе́мшии,
/ и Мне после́довавшии ве́рою, / прииди́те наслади́теся, / и́хже
угото́вах вам по́честей / и венцо́в небе́сных.</p>

<p class="MsoNormal" id="n8112"><b id="n8113"><span style="color:red" id="n8114">Б</span></b><b id="n8115">лагослове́н
еси́, Го́споди, / научи́ мя оправда́нием Твои́м.</b></p>

<p class="MsoNormal" id="n8116"><span style="color:red" id="n8117">О́</span>браз есмь неизрече́нныя
Твоея́ сла́вы, / а́ще и я́звы ношу́ прегреше́ний,
/ уще́дри Твое́ созда́ние, Влады́ко, / и очи́сти Твои́м
благоутро́бием, / и возжеле́нное оте́чество пода́ждь ми, /
рая́ па́ки жи́теля мя сотворя́я.</p>

<p class="MsoNormal" id="n8118"><b id="n8119"><span style="color:red" id="n8120">Б</span></b><b id="n8121">лагослове́н
еси́, Го́споди, / научи́ мя оправда́нием Твои́м.</b></p>

<p class="MsoNormal" id="n8122"><span style="color:red" id="n8123">Д</span>ре́вле у́бо от не
су́щих созда́вый мя, / и о́бразом Твои́м Боже́ственным
почты́й, / преступле́нием же за́поведи / па́ки мя возврати́вый
в зе́млю, от нея́же взят бых, / на е́же по подо́бию возведи́
/ дре́внею добро́тою возобрази́тися.</p>

<p class="MsoNormal" id="n8124"><b id="n8125"><span style="color:red" id="n8126">Б</span></b><b id="n8127">лагослове́н
еси́, Го́споди, / научи́ мя оправда́нием Твои́м.</b></p>

<p class="MsoNormal" id="n8128"><span style="color:red" id="n8129">У</span>поко́й, Бо́же,
рабы́ Твоя́, / и учини́ я в раи́, / иде́же ли́цы
святы́х, Го́споди, / и пра́ведницы сия́ют, я́ко свети́ла,
/ усо́пшия рабы́ Твоя́ упоко́й, / презира́я их вся
согреше́ния.</p>

<p class="MsoNormal" id="n8130"><span style="color:red" id="n8131">Слава:</span> Трисия́тельное
еди́наго Божества́, благоче́стно пое́м вопию́ще: /
Свят еси́, О́тче Безнача́льный, / Собезнача́льный Сы́не
и Боже́ственный Ду́ше, / просвети́ нас, ве́рою Тебе́
служа́щих, / и ве́чнаго огня́ исхити́.</p>

<p class="MsoNormal" id="n8132"><span style="color:red" id="n8133">И ныне:</span> Ра́дуйся, Чи́стая,
Бо́га пло́тию ро́ждшая во спасе́ние всех, / Е́юже род
челове́ческий обре́те спасе́ние, / Тобо́ю да обря́щем
рай, / Богоро́дице Чи́стая благослове́нная.</p>

<p class="MsoNormal" id="n8134"><span style="color:red" id="n8135">А</span>ллилу́ия, аллилу́ия,
аллилу́ия, сла́ва Тебе́, Бо́же. <span style="color:red" id="n8136">[Трижды.]</span></p>

<p class="MsoNormal" id="n8137">&nbsp;</p>

<p class="MsoNormal" id="n8138"><span style="color:red" id="n8139">Посем ектениа о усопших преждереченная.</span></p>

<p class="MsoNormal" id="n8140"><span style="color:red" id="n8141">П</span>а́ки и па́ки: <span style="color:red" id="n8142">Мы же,</span> Господи, помилуй, <span style="color:red" id="n8143">40.</span></p>

<p class="MsoNormal" id="n8144"><span style="color:red" id="n8145">Иерей молитву: </span>Бо́же
духо́в:</p>

<h3 id="n8146">И по возгласе седален,<br id="n8147">
глас 5, за упокой:</h3>

<p class="MsoNormal" id="n8148"><span style="color:red" id="n8149">П</span>око́й, Спа́се наш,
/ с пра́ведными рабы́ Твоя́, / и сия́ всели́ во дворы́
Твоя́, / я́коже есть пи́сано, / презира́я, я́ко благ,
прегреше́ния их / во́льная и нево́льная, / и вся, я́же в ве́дении
и не в ве́дении, Человеколю́бче.</p>

<p class="MsoNormal" id="n8150"><span style="color:red" id="n8151">Слава, и ныне, Богородичен:</span> От
Де́вы возсия́вый ми́ру, Христе́ Бо́же, / и сы́ны
све́та То́ю показа́вый, поми́луй нас.</p>

<p class="MsoNormal" id="n8152"><span style="color:red" id="n8153">Псалом 50.</span></p>

<p class="MsoNormal" id="n8154"><span style="color:red" id="n8155">Канон святаго обители, со ирмосом на
6, и настоящий на 8. Канон Студита творение, в Троичных и Богородичных тропарех
[краестрочие: Недосто́йнаго Фео́дора ТУ анакси́у Феодо́ру].</span></p>

<h3 id="n8156">Канон глас 8.<br id="n8157">
Песнь 1.</h3>

<p class="MsoNormal" id="n8158"><span style="color:red" id="n8159">Ирмос: </span>Песнь возсле́м,
лю́дие, / чу́дному Бо́гу на́шему, / свободи́вшему Изра́иля
от рабо́ты, / песнь побе́дную пою́ще и вопию́ще: / пои́м
Тебе́, еди́ному Влады́це.</p>

<p class="MsoNormal" id="n8160"><span style="color:red" id="n8161">В</span>си помо́лимся Христу́,
/ творя́ще па́мять днесь от ве́ка ме́ртвых, / да ве́чнаго
огня́ изба́вит я́ в ве́ре усо́пшия, / и наде́жде
жи́зни ве́чныя.</p>

<p class="MsoNormal" id="n8162"><span style="color:red" id="n8163">Г</span>лубино́ю суде́б
Твои́х, Христе́, / всепрему́дре Ты предопредели́л еси́
/ коего́ждо кончи́ну жи́зни, преде́л и о́браз. / Те́мже,
я́же покры́ гроб во вся́кой стране́, / на суде́ спаси́
Всеще́дрый.</p>

<p class="MsoNormal" id="n8164"><span style="color:red" id="n8165">П</span>реде́лы жи́зни на́шея
да́вый, / те́мже усо́пшия от жите́йския но́щи, / дне
невече́рняго сы́ны покажи́, Го́споди, / свяще́нники
правосла́вныя, цари́ же и вся лю́ди Твоя́.</p>

<p class="MsoNormal" id="n8166"><span style="color:red" id="n8167">Я́</span>же покры́ вода́
и брань пожа́т, / трус же я́же объя́т и уби́йцы уби́ша,
/ и о́гнь, я́же попали́ ве́рныя, / Ми́лостиве, в ча́сти
учини́ пра́ведных.</p>

<p class="MsoNormal" id="n8168"><span style="color:red" id="n8169">В</span>ся презира́яй плотски́я
до́лги на́ша, Спа́се наш, / во вся́ком во́зрасте всего́
ро́да челове́ча, / пред суди́щем Твои́м поста́ви
неосужде́ны, / Тебе́, Созда́телю, отвеща́ющия.</p>

<p class="MsoNormal" id="n8170"><span style="color:red" id="n8171">Слава, Троичен:</span> Три еди́наго
Естества́ пою́, Ли́ца самоипоста́сная, / нерожде́нна
Отца́, Сы́на ро́ждшагося и Ду́ха Свята́го, / безнача́льное
Ца́рство, власть, Божество́ еди́но.</p>

<p class="MsoNormal" id="n8172"><span style="color:red" id="n8173">И ныне, Богородичен:</span> Вои́стинну
Ты яви́лася еси́ не́бо на земли́, / бо́льшее вы́шняго
небесе́, Безневе́стная Де́во, / из Тебе́ бо возсия́ Со́лнце
в ми́ре, влады́чествуяй пра́вдою.</p>

<p class="MsoNormal" id="n8174"><span style="color:red" id="n8175">Катавасия: </span>Песнь возсле́м:</p>

<h3 id="n8176">Песнь 2.</h3>

<p class="MsoNormal" id="n8177"><span style="color:red" id="n8178">Ирмос: </span>Ви́дите ви́дите,
/ я́ко Аз есмь Бог ваш, / пре́жде век рожде́нный от Отца́,
/ и от Де́вы в после́дняя без му́жа заче́ншийся / и разруши́вый
грех пра́отца Ада́ма, я́ко Человеколю́бец.</p>

<p class="MsoNormal" id="n8179"><span style="color:red" id="n8180">В</span>и́дите ви́дите, я́ко
Аз есмь Бог ваш, / пра́ведным судо́м водрузи́вый преде́лы
жи́зни, / и в нетле́ние от тли прие́мляй вся усо́пшия / в
наде́жди ве́чнаго воскре́сния.</p>

<p class="MsoNormal" id="n8181"><span style="color:red" id="n8182">О</span>т четы́рех коне́ц,
Го́споди, прие́мляй ве́рно усо́пшия, / в мо́ри или́
на земли́, или́ в река́х, исто́чницех, или́ е́зерех,
/ или́ в рове́нницех снедь звере́м бы́вшия, и пти́цам,
и гадо́м, вся упоко́й.</p>

<p class="MsoNormal" id="n8183"><span style="color:red" id="n8184">В</span> Твое́й дла́ни вся́ческая,
Го́споди, / предразсуди́л еси́, разре́шшияся в соста́вы
четы́ри, / в прише́ствии Твое́м собра́в воскреси́, /
вся я́же в неве́дении и ра́зуме, проща́я тем прегреше́ния.</p>

<p class="MsoNormal" id="n8185"><span style="color:red" id="n8186">О</span> стра́шнаго Твоего́
втора́го, Го́споди, прише́ствия! / Зане́, я́ко в ви́де
мо́лнии на зе́млю прише́д, / воздви́гнеши все созда́ние
Твое́ суди́тися, / в ве́ре Тебе́ тогда́ пожи́вших,
/ сре́тших Тя, с Тобо́ю бы́ти сподо́би.</p>

<p class="MsoNormal" id="n8187"><span style="color:red" id="n8188">Слава, Троичен:</span> Пресоверше́нная
Еди́нице, Пребоже́ственная, Триипоста́сная, / нерожде́нне О́тче
и Сы́не Единоро́дне, Ду́ше от Отца́ исходя́й, Сы́ном
же явля́яйся, / Существо́ еди́но и Естество́, Госпо́дьство,
Ца́рство, спаси́ всех нас.</p>

<p class="MsoNormal" id="n8189"><span style="color:red" id="n8190">И ныне, Богородичен:</span> Неизглаго́ланное
чу́до Твоего́ Рождества́ Ма́ти Де́во, / ка́ко бо
и ражда́еши, и Чиста́ еси́ в то́мже? / Ка́ко Отроча́
ражда́еши, и не ве́си иску́са му́жеска отню́д? / Я́коже
весть па́че естества́ от Мене́ новоле́пно, Сло́во Бо́жие,
ро́ждшееся.</p>

<p class="MsoNormal" id="n8191"><span style="color:red" id="n8192">Катавасия: </span>Ви́дите ви́дите:</p>

<h3 id="n8193">Песнь 3.</h3>

<p class="MsoNormal" id="n8194"><span style="color:red" id="n8195">Ирмос: </span>Утвержде́й руко́ю
Твое́ю, Сло́ве Бо́жий, небеса́, / просвеще́нием Твоего́
и́стиннаго позна́ния, / утверди́ и нас, на Тя наде́ющихся, сердца́.</p>

<p class="MsoNormal" id="n8196"><span style="color:red" id="n8197">П</span>реше́дшия жития́
тече́ние, / в сла́ве благоче́стной пра́ведным оде́ятися
венце́м сподо́би, Бо́же, / и ве́чных благ наслади́тися.</p>

<p class="MsoNormal" id="n8198"><span style="color:red" id="n8199">Н</span>апра́сно восхище́нныя,
попаля́емыя от мо́лнии, / и изме́рзшия мра́зом, и вся́кою
ра́ною, / упоко́й, Бо́же, егда́ огне́м вся иску́сиши.</p>

<p class="MsoNormal" id="n8200"><span style="color:red" id="n8201">П</span>рисному́тное жития́
мо́ре преплы́вшия, Христе́, / в нетле́нное Твоего́
жития́ сподо́би приста́нище притещи́, / правосла́вным
житие́м окормле́ныя.</p>

<p class="MsoNormal" id="n8202"><span style="color:red" id="n8203">И́</span>хже вся́кое
естество́ морски́х и птиц небе́сных, / прия́т снеде́ние,
Христе́, Твои́ми судьба́ми, / воскреси́, Бо́же, в
после́дний день со сла́вою.</p>

<p class="MsoNormal" id="n8204"><span style="color:red" id="n8205">Слава, Троичен:</span> У́мно
Боже́ственную Еди́ницу, / в три Ли́ца про́сто ку́пно е́же
пресещи́ совокупля́ю несеко́мая, / я́коже бо ско́рость
мо́лнии, трисия́ющая ви́дится во еди́нстве.</p>

<p class="MsoNormal" id="n8206"><span style="color:red" id="n8207">И ныне, Богородичен:</span> Недоуме́нное
Твое́ чу́до: без му́жа бо ражда́еши, / и де́вство Твое́,
Чи́стая, соблюда́еши ро́ждши. / Те́мже а́нгел мно́жество
и челове́ческий род пое́т Тя во ве́ки.</p>

<p class="MsoNormal" id="n8208"><span style="color:red" id="n8209">Катавасия: </span>Утвержде́й
руко́ю Твое́ю:</p>

<h3 id="n8210">Седален, глас 5:<br id="n8211">
Подобен: <span style="color:windowtext" id="n8212">Собезнача́льное Сло́во:</span></h3>

<p class="MsoNormal" id="n8213"><span style="color:red" id="n8214">Н</span>ас ра́ди претерпе́вый
Крест и смерть, / и умертви́вый ад, и совоскреси́вый ме́ртвыя, /
преста́вльшияся от нас, Спа́се, упоко́й, я́ко Человеколю́бец
Бог, / и в тре́петное и стра́шное прише́ствие Твое́,
Жизнода́вче, / я́ко име́яй мно́жество ми́лости, / Ца́рствия
Твоего́ сподо́би.</p>

<p class="MsoNormal" id="n8215"><span style="color:red" id="n8216">Слава, тойже.</span></p>

<p class="MsoNormal" id="n8217"><span style="color:red" id="n8218">И ныне, Богородичен:</span> Ско́рый
Твой покро́в и по́мощь, и ми́лость покажи́ на рабе́х
Твои́х, / и во́лны Чи́стая, укроти́ су́етных помышле́ний,
/ и па́дшую ду́шу мою́ возста́ви, Богоро́дице, / вем
бо, вем, Де́во, я́ко мо́жеши, ели́ка и хо́щеши.</p>

<h3 id="n8219">Песнь 4.</h3>

<p class="MsoNormal" id="n8220"><span style="color:red" id="n8221">Ирмос: </span>Из горы́ приосене́нныя,
Сло́ве, проро́к, / еди́ныя Богоро́дицы, / хотя́ще
воплоти́тися, богови́дно усмотри́, / и со стра́хом славосло́вяше
си́лу Твою́.</p>

<p class="MsoNormal" id="n8222"><span style="color:red" id="n8223">О</span>тцы́ и пра́отцы,
де́ды и пра́деды, / от пе́рвых и да́же до после́дних,
/ во благозако́нии уме́ршия и благове́рии, / вся помяни́,
Спа́се наш.</p>

<p class="MsoNormal" id="n8224"><span style="color:red" id="n8225">В</span> горе́, на пути́,
на ме́стех пусты́х житие́ оста́вльшия в ве́ре, / мона́хи
же и бельцы́, ю́ноши и ста́рцы, / со святы́ми, Христе́
всели́.</p>

<p class="MsoNormal" id="n8226"><span style="color:red" id="n8227">О</span>т печа́ли и ра́дости
преше́дшия ненаде́жно, / ве́рою а́бие премени́вшия
житие́, / в благоде́нствии пострада́вшия или́ злоде́нствии,
/ вся упоко́й, Спа́се наш.</p>

<p class="MsoNormal" id="n8228"><span style="color:red" id="n8229">Я́</span>же уби мечь и конь
совосхи́ти, / град, снег и ту́ча умно́женная, / я́же удави́
пли́нфа или́ персть посы́па, / Христе́ Спа́се наш,
упоко́й.</p>

<p class="MsoNormal" id="n8230"><span style="color:red" id="n8231">Слава, Троичен:</span> Стра́нно,
я́ко еди́но, и три, / Божество́ все по еди́ному Лицу́
неразде́льно: / Оте́ц бо, Сын и Дух Святы́й есть покланя́емь,
я́ко един Бог.</p>

<p class="MsoNormal" id="n8232"><span style="color:red" id="n8233">И ныне, Богородичен:</span> Напра́ви
нас, Де́во, моли́твами Твои́ми, / окормля́ющи обурева́емыя
волно́ю греха́, / во спаси́тельная приста́нища, Господороди́тельнице,
/ избавля́ющи от вся́ких лю́тых.</p>

<p class="MsoNormal" id="n8234"><span style="color:red" id="n8235">Катавасия: </span>Из горы́
приосене́нныя Сло́ве:</p>

<h3 id="n8236">Песнь 5.</h3>

<p class="MsoNormal" id="n8237"><span style="color:red" id="n8238">Ирмос: </span>У́тренюет дух мой
к Тебе́, Бо́же, / зане́ свет повеле́ния прише́ствия
Твоего́, / и́миже у́бо озари́ ум наш, Влады́ко, / и
наста́ви на стезю́ жи́зни.</p>

<p class="MsoNormal" id="n8239"><span style="color:red" id="n8240">К</span>оего́ждо па́мять
уме́рших благоче́стно / от ве́ка днесь творя́ще, Го́споди,
/ приле́жно Ти вопие́м: / вся упоко́й со святы́ми Твои́ми.</p>

<p class="MsoNormal" id="n8241"><span style="color:red" id="n8242">О</span>т вся́каго, я́же
прия́л еси́, ро́да и ро́да / в царе́х, в князе́х,
или́ мона́шествующих правосла́вныя, Ще́дре, / ве́чнаго
изба́ви муче́ния.</p>

<p class="MsoNormal" id="n8243"><span style="color:red" id="n8244">В</span>сех я́же созда́л
еси́ поле́зная ве́дый, / и́мже попусти́л еси́, Го́споди,
внеза́пными паде́жьми ненаде́жно умре́ти, / изба́ви му́ки
вся́кия, Бо́же наш.</p>

<p class="MsoNormal" id="n8245"><span style="color:red" id="n8246">О</span>гня́ при́сно паля́щаго
и от тьмы несвети́мыя, / скре́жета зу́бнаго и че́рвия
безконе́чно му́чащаго, и вся́каго муче́ния / изба́ви,
Спа́се наш, вся ве́рно уме́ршия.</p>

<p class="MsoNormal" id="n8247"><span style="color:red" id="n8248">Слава, Троичен:</span> Единопресто́льная,
безнача́льная, Триипоста́сная Еди́нице, / разделе́нием Еди́нство
и вопроти́в Ли́цы Естество́ иму́щая, / во еди́но нас
совокупи́ хоте́ние Твои́х за́поведей.</p>

<p class="MsoNormal" id="n8249"><span style="color:red" id="n8250">И ныне, Богородичен:</span> Па́че
огнезра́чных серафи́мов яви́лася еси́, Чи́стая Честне́йшая,
/ поро́ждши сим непристу́пнаго Иису́са Спа́са, / воплоще́нием
обожи́вшаго земноро́дных смеше́ние.</p>

<p class="MsoNormal" id="n8251"><span style="color:red" id="n8252">Катавасия: </span>У́тренюет дух
мой:</p>

<h3 id="n8253">Песнь 6.</h3>

<p class="MsoNormal" id="n8254"><span style="color:red" id="n8255">Ирмос: </span>Содержи́ма мя
приими́, Человеколю́бче, грехи́ мно́гими / и припа́дающа
щедро́там Твои́м, / я́ко проро́ка, Го́споди, и спаси́
мя.</p>

<p class="MsoNormal" id="n8256"><span style="color:red" id="n8257">С</span>ме́рти разреши́в
боле́зни, пострада́в Нача́льниче жи́зни, Бо́же наш, /
усо́пшия от ве́ка рабы́ Твоя́ упоко́й.</p>

<p class="MsoNormal" id="n8258"><span style="color:red" id="n8259">Н</span>еизглаго́ланными Твои́ми
судьба́ми, / я́же уби́ша чаро́вная напое́ния, отра́вы,
ко́стная удавле́ния, / со святы́ми, Го́споди, упоко́й.</p>

<p class="MsoNormal" id="n8260"><span style="color:red" id="n8261">Е</span>гда́ суди́ти бу́деши
вся́ческим, / стоя́щим наги́м и открове́ным пред лице́м
Твои́м, / тогда́, Ще́дре, пощади́ послужи́вшия Ти ве́рно,
Бо́же.</p>

<p class="MsoNormal" id="n8262"><span style="color:red" id="n8263">П</span>осле́днею у́бо
трубо́ю воструби́вшу Твоему́ Арха́нгелу, / в воскресе́ние
жи́зни / всех, тогда́, Христе́, рабы́ Твоя́ упоко́й.</p>

<p class="MsoNormal" id="n8264"><span style="color:red" id="n8265">О</span>т ве́ка я́же прия́л
еси́ ве́рныя, Бо́же, / род вся́кий челове́ческий сподо́би,
/ во ве́ки со служа́щими Тебе́, сла́вити Тя.</p>

<p class="MsoNormal" id="n8266"><span style="color:red" id="n8267">Слава, Троичен:</span> Богонача́лие
Трисвято́е, единопресто́льное, / О́тче, Сы́не со Святы́м
Ду́хом, / Ты еси́ Бог мой, вседержи́тельством Твои́м
содержа́й все.</p>

<p class="MsoNormal" id="n8268"><span style="color:red" id="n8269">И ныне, Богородичен:</span> От ко́рене
твоего́ возсия́ цвет жи́зни, / Иессе́е пра́отче взыгра́й
/ спаса́яй мир, от Чи́стыя Отрокови́цы, Христо́с Бог.</p>

<p class="MsoNormal" id="n8270"><span style="color:red" id="n8271">Катавасия: </span>Содержи́ма мя
приими́:</p>

<h3 id="n8272">Кондак, глас 8:</h3>

<p class="MsoNormal" id="n8273"><span style="color:red" id="n8274">С</span>о святы́ми упоко́й,
/ Христе́, / ду́ши раб Твои́х, / иде́же несть боле́знь,
ни печа́ль, / ни воздыха́ние, / но жизнь безконе́чная.</p>

<p class="MsoNormal" id="n8275"><span style="color:red" id="n8276">Икос: </span>Сам еди́н еси́
безсме́ртный, / сотвори́вый и созда́вый челове́ка, / земни́и
у́бо от земли́ созда́хомся, / и в зе́млю ту́южде по́йдем,
/ я́коже повеле́л еси́, созда́вый мя и реки́й ми, / я́ко
земля́ еси́ и в зе́млю оты́деши, / а́може вси челове́цы
по́йдем, / надгро́бное рыда́ние, творя́ще песнь: / аллилу́ия.</p>

<h3 id="n8277">Песнь 7.</h3>

<p class="MsoNormal" id="n8278"><span style="color:red" id="n8279">Ирмос: </span>В нача́ле зе́млю
основа́вый, / и небеса́ Сло́вом утверди́вый, / благослове́н
еси́ во ве́ки, / Го́споди Бо́же Оте́ц на́ших.</p>

<p class="MsoNormal" id="n8280"><span style="color:red" id="n8281">Б</span>лагоче́стно от ве́ка
преста́вльшихся па́мять творя́ще, вопие́м: / благослове́н
еси́ во ве́ки, Го́споди Бо́же Оте́ц на́ших.</p>

<p class="MsoNormal" id="n8282"><span style="color:red" id="n8283">В</span>неза́пу благоче́стно
уме́ршия, и от стремни́ны вся́ческия па́дшия, / дре́ва,
желе́за, вся́каго ка́мене, / упоко́й, Бо́же, усо́пшия
ве́рныя.</p>

<p class="MsoNormal" id="n8284"><span style="color:red" id="n8285">В</span> стра́шное Твое́
прише́ствие, Ще́дре, одесну́ю ове́ц Твои́х поста́ви,
/ правосла́вно Ти в жи́зни послужи́вшия, Христе́, и преста́вльшияся
к Тебе́.</p>

<p class="MsoNormal" id="n8286"><span style="color:red" id="n8287">В</span> ли́це, Христе́,
избра́нных Твои́х вчини́ Твоя́ рабы́, вопи́ти
Тебе́: / благослове́н еси́ во ве́ки, Го́споди Бо́же
Оте́ц на́ших.</p>

<p class="MsoNormal" id="n8288"><span style="color:red" id="n8289">О</span>т земли́ персть соде́тельствовавый,
/ плоть Ду́хом оживотвори́вый, Спа́се Ще́дрый, / я́же
прия́л еси́, упоко́й, Бо́же, в нестаре́ющем животе́.</p>

<p class="MsoNormal" id="n8290"><span style="color:red" id="n8291">Слава, Троичен:</span> Я́коже
треми́ со́лнцы Божество́, / еди́ным све́та срастворе́нием
да воспое́тся, / Оте́ц и Сын, и Боже́ственный Дух, / еди́н
Естество́м, но три Ипоста́сьми.</p>

<p class="MsoNormal" id="n8292"><span style="color:red" id="n8293">И ныне, Богородичен:</span> Дави́дское
согла́сно воспева́ем Ти пе́ние, / го́ру Тя Бо́жию
нарица́юще, Де́во, / в не́йже всели́вся пло́тию Сло́во,
/ обоготвори́ нас духо́вно в Себе́.</p>

<p class="MsoNormal" id="n8294"><span style="color:red" id="n8295">Катавасия: </span>В нача́ле зе́млю
основа́вый:</p>

<h3 id="n8296">Песнь 8.</h3>

<p class="MsoNormal" id="n8297"><span style="color:red" id="n8298">Ирмос: </span>На горе́ святе́й
просла́вльшася, / и в купине́ огне́м Присноде́вы Моисе́ови
та́йну я́вльшаго, / Го́спода по́йте и превозноси́те во
вся ве́ки.</p>

<p class="MsoNormal" id="n8299"><span style="color:red" id="n8300">С</span>окруши́вый пе́рвее
сень сме́ртную, / возсия́в, я́ко со́лнце, из гро́ба, /
сы́ны Воскресе́ния Твоего́ сотвори́, Го́споди сла́вы,
/ вся уме́ршия в ве́ре во ве́ки.</p>

<p class="MsoNormal" id="n8301"><span style="color:red" id="n8302">Б</span>езве́стных и сокрове́нных
Све́детелю, / егда́ и́маши откры́ти дела́ тьмы и сове́ты
серде́ц на́ших, / тогда́ не истяжи́ сло́ва со все́ми
ве́рою усо́пшими.</p>

<p class="MsoNormal" id="n8303"><span style="color:red" id="n8304">Е</span>гда́ и́маши се́сти
на престо́ле и повели́ши на суд предста́ти, / со́бранным
трубо́ю от коне́ц земли́, / тогда́ пощади́ всех,
Христе́, я́ко Ми́лостивый.</p>

<p class="MsoNormal" id="n8305"><span style="color:red" id="n8306">У</span>ме́ршим напра́сно
от слу́чаев, / от кли́ча же зе́льнаго и ско́раго тече́ния,
/ зауше́ния, удавле́ния же и ляга́ния, / Го́споди сла́вы,
ве́рою усо́пшим осла́би во ве́ки.</p>

<p class="MsoNormal" id="n8307"><span style="color:red" id="n8308">Благослови́м Отца́ и
Сы́на и Свята́го Ду́ха, Го́спода.</span></p>

<p class="MsoNormal" id="n8309"><span style="color:red" id="n8310">Я́</span>ко Еди́ницу
Существо́м пою́ Тя, / я́ко Тро́ицу Ли́цы Тя чту, / О́тче,
и Сы́не, и Ду́ше Пресвяты́й, / безнача́льную держа́ву
Твоего́ Ца́рствия сла́влю во ве́ки.</p>

<p class="MsoNormal" id="n8311"><span style="color:red" id="n8312">И ны́не и при́сно и во
ве́ки веко́в, ами́нь.</span></p>

<p class="MsoNormal" id="n8313"><span style="color:red" id="n8314">Богородичен:</span> Струи́ живы́я
исто́чник запечатле́нный, показа́лася еси́, Богоро́дице
Де́во, / без му́жа бо Го́спода ро́ждши, / безсме́ртия
ве́рныя напая́еши водо́ю во ве́ки.</p>

<p class="MsoNormal" id="n8315"><span style="color:red" id="n8316">Хва́лим, благослови́м,
покланя́емся Го́сподеви, пою́ще и превознося́ще во вся ве́ки.</span></p>

<p class="MsoNormal" id="n8317"><span style="color:red" id="n8318">Ирмос: </span>На горе́ святе́й
просла́вльшася:</p>

<h3 id="n8319">Песнь 9.</h3>

<p class="MsoNormal" id="n8320"><span style="color:red" id="n8321">Ирмос: </span>Проявле́нное на
горе́ законополо́жнику во огни́ и купине́ / Рождество́
Присноде́вы, / в на́ше ве́рных спасе́ние, / пе́сньми
немо́лчными велича́ем.</p>

<p class="MsoNormal" id="n8322"><span style="color:red" id="n8323">И</span>де́же есть веселя́щихся
жили́ще святы́х Твои́х, Го́споди, / вся от ве́ка усо́пшия,
в ве́ре же и наде́жди ра́доватися сподо́би.</p>

<p class="MsoNormal" id="n8324"><span style="color:red" id="n8325">У</span>ме́ршия Бо́жиим
преще́нием, / сме́ртных громо́в вся́ких с небесе́
изнесе́нных, / земли́ разсе́дшейся, мо́рю возшуме́вшуся,
/ вся ве́рныя, Христе́, упоко́й.</p>

<p class="MsoNormal" id="n8326"><span style="color:red" id="n8327">В</span>ся́кий во́зраст,
ста́рцы и ю́ныя, / младе́нцы и де́ти, и ссу́щия млеко́,
/ му́жеское естество́ и же́нское, / упоко́й, Бо́же, я́же
прия́л еси́ ве́рныя.</p>

<p class="MsoNormal" id="n8328"><span style="color:red" id="n8329">О</span>т ядови́тых угрызе́ний
уме́ршия, / от поглоще́ния змие́в, от попра́ния ко́ней,
/ и от удавле́ния, и обе́шения от и́скренняго, / ве́рою Ти
послужи́вшия упоко́й.</p>

<p class="MsoNormal" id="n8330"><span style="color:red" id="n8331">К</span>оего́ждо по и́мени
в ве́ре уме́ршия, / от ве́ка и от ро́да родо́в, /
неосужде́нно предста́ти Тебе́, Христе́, / в прише́ствии
Твое́м сподо́би.</p>

<p class="MsoNormal" id="n8332"><span style="color:red" id="n8333">Слава, Троичен:</span> Еди́ный
в Тро́ице, Бо́же, сла́ва Тебе́ непреста́нно, / а́ще
бо и Бог ки́йждо, но еди́н Естество́м есть, / Оте́ц и Сын и
Дух, трисве́тлыми сво́йствы.</p>

<p class="MsoNormal" id="n8334"><span style="color:red" id="n8335">И ныне, Богородичен:</span> Па́че
ума́ Рождество́ Твое́: ражда́еши бо пре́жде Су́щаго,
/ и млеко́м пита́еши несказа́нно, Пищеда́вца ми́ру. / Держи́ши
же содержа́щаго вся, Христа́ еди́наго / Изба́вителя на́шего,
Всенепоро́чная.</p>

<p class="MsoNormal" id="n8336"><span style="color:red" id="n8337">Катавасия: </span>Проявле́нное
на горе́ законополо́жнику:</p>

<p class="MsoNormal" id="n8338"><span style="color:red" id="n8339">Таже: </span>Досто́йно есть:</p>

<h3 id="n8340">Ексапостиларий.<br id="n8341">
Подобен: <span style="color:windowtext" id="n8342">Не́бо звезда́ми:</span></h3>

<p class="MsoNormal" id="n8343"><span style="color:red" id="n8344">П</span>а́мять соверша́юще
всех усо́пших во Христе́, / и коне́чный день воспомя́нем,
ве́рнии, / о нас же и о о́ных Христа́ при́сно моля́ще.</p>

<p class="MsoNormal" id="n8345"><span style="color:red" id="n8346">Слава, и ныне, Богородичен:</span> Сла́досте
а́нгелов, скорбя́щих ра́досте, / христиа́н предста́тельнице,
Де́во Ма́ти Госпо́дня, / заступи́ нас и изба́ви ве́чных
мук.</p>

<h3 id="n8347">На хвалитех, Вся́кое дыха́ние,<br id="n8348">
поставим стихи 4, и поем настоящие стихиры во глас 6.<br id="n8349">
Подобен: <span style="color:windowtext" id="n8350">Отчаянная:</span></h3>

<p class="MsoNormal" id="n8351"><span style="color:red" id="n8352">С</span>тра́шный коне́ц
сме́рти, / и гро́зный суд Влады́ки, / огнь бо неугаси́мый
угото́вися та́мо, / червь неусыпа́емый му́чай и скре́жет
зубо́в, / тьма кроме́шная есть и ве́чное осужде́ние. / Те́мже
зове́м ко Спа́су: / я́же избра́л еси́ от привре́менных,
упоко́й, / за ве́лию Твою́ ми́лость.</p>

<p class="MsoNormal" id="n8353"><span style="color:red" id="n8354">В</span>си в житии́ оста́вльшиися,
/ прииди́те, во гробе́х ужаса́ющеся прини́кните, / и ви́дите
ми́ра пре́лесть, / где ны́не те́ла добро́та и сла́ва
бога́тства? / Где же го́рдость жития́? / вои́стинну су́етная
вся. / Те́мже зове́м ко Спа́су: / я́же избра́л еси́
от привре́менных, упоко́й, / за ве́лию Твою́ ми́лость.</p>

<p class="MsoNormal" id="n8355"><span style="color:red" id="n8356">Н</span>ы́не во гроб, и́же
на престо́ле, / ны́не и́же в порфи́ре, во тлю облече́ся,
/ не ктому́ бо на престо́ле, но во гро́бе лежи́т. / Се
исчезе́ ца́рская держа́ва, / се я́ко со́ние челове́ческое
прехо́дит житие́. / Те́мже зове́м ко Спа́су: / я́же
избра́л еси́, упоко́й, / за ве́лию Твою́ ми́лость.</p>

<p class="MsoNormal" id="n8357"><span style="color:red" id="n8358">В</span>ся отсе́ле преложи́вшияся
в наде́жде жи́зни ве́чныя, / и житие́ измени́вшия вся́ким,
Спа́се, о́бразом, / вся́кий чин и род, и вся́кий во́зраст,
/ му́жи вку́пе и жены́, и новорожде́нные младе́нцы, / я́ко
Человеколю́бец в не́дрех учини́ Авраа́млих, / и в ме́стех
осла́бы, / за ве́лию Твою́ ми́лость.</p>

<p class="MsoNormal" id="n8359"><span style="color:red" id="n8360">Слава, глас 2:</span> Я́ко цвет
увяда́ет, и я́ко сень мимогряде́т, / разруша́ется вся́к
челове́к. / Па́ки же глася́щей трубе́, / ме́ртвии, я́ко
в тру́се, вси воста́нут ко Твоему́ сре́тению, Христе́
Бо́же. / Тогда́, Влады́ко, и́хже преста́вил еси́
от нас, / во святы́х Твои́х учини́ кро́вех, / согреше́ния
их, Благосе́рде, презира́я.</p>

<p class="MsoNormal" id="n8361"><span style="color:red" id="n8362">И ныне, глас 6, Богородичен:</span> Ты
еси́ Бог наш, / и́же прему́дростию соде́лавый вся, / и́же
и проро́ки посла́вый нам проро́чествовати Твое́ прише́ствие,
/ и апо́столы пропове́дати Твоя́ вели́чия. / И о́ви у́бо
проро́чествоваху прише́ствие Твое́, / о́ви же креще́нием
просвети́ша язы́ки. / Му́ченицы же пострада́вше, получи́ша
сла́ву от сих, / и мо́лятся приле́жно Тебе́, Влады́це,
/ с ро́ждшею Тя Ма́терию: / упоко́й, Бо́же, ду́ши, я́же
прия́л еси́, / и нас сподо́би Ца́рствия Твоего́, / Крест
претерпе́вый мене́ ра́ди осужде́ннаго, / Изба́вителю
мой и Бо́же.</p>

<h3 id="n8363">На стиховне стихиры, глас 6.<br id="n8364">
Подобен: <span style="color:windowtext" id="n8365">Всю отложи́вше:</span></h3>

<p class="MsoNormal" id="n8366"><span style="color:red" id="n8367">И</span>ме́яй непости́жное
к нам благоутро́бие, / и исто́чник неистоща́емый Боже́ственныя
бла́гости, Многоми́лостиве, / к Тебе́, Влады́ко преше́дшия
в земли́ живы́х всели́, / в селе́ниих возлю́бленных и
вожделе́нных, / одержа́ние да́руяй вы́ну пребыва́ющее.
/ Ты бо за всех пролия́л еси́ кровь Твою́, Христе́, / и
живоно́сною цено́ю мир искупи́л еси́.</p>

<p class="MsoNormal" id="n8368"><span style="color:red" id="n8369">Стих:</span> <b id="n8370">Ду́ши их во
благи́х водворя́тся.</b></p>

<p class="MsoNormal" id="n8371"><span style="color:red" id="n8372">У</span>мерщвле́ние претерпе́л
еси́ животво́рное во́лею, / и жизнь источи́л еси́, / и
сла́дость присносу́щную ве́рным дал еси́, / Боже́ственным,
Влады́ко, благоутро́бием, / еди́не всеще́дре безгре́шне.
/ В ню́же мо́лимся, / счини́ усо́пшия в наде́жди
воскресе́ния, / разреше́ние прегреше́ний да́руяй, / да все́ми
пое́тся и́мя Твое́, Христе́, / и спасе́ни сла́вим
человеколю́бие Твое́.</p>

<p class="MsoNormal" id="n8373"><span style="color:red" id="n8374">Стих:</span> <b id="n8375">Блаже́ни,</b><b id="n8376">
я́же избра́л и прия́л еси́ Го́споди.</b></p>

<p class="MsoNormal" id="n8377"><span style="color:red" id="n8378">Ж</span>ивы́ми госпо́дьствующа
богонача́льною вла́стию, / и ме́ртвыми влады́чествующа, / Тебе́,
Христе́, ве́дуще мо́лим: / ве́рныя рабы́ Твоя́, к
Тебе́ еди́ному Благоде́телю отше́дшия, / Сам упоко́й
со избра́нными Твои́ми, Человеколю́бче, / в ме́стех
прохлажде́ния, во святы́х све́тлостех, / воли́тель бо ми́лости
еси́, и спаса́еши, я́ко Бог, / я́же по о́бразу Твоему́
созда́л еси́, / еди́не Многоми́лостиве.</p>

<p class="MsoNormal" id="n8379"><span style="color:red" id="n8380">Слава, глас тойже:</span> Боле́знь
Ада́му бысть, дре́ва вкуше́нием, дре́вле во Еде́ме, /
егда́ змий яд изблева́. / Того́ бо ра́ди вни́де смерть
всеро́дная, снеда́ющая челове́ка, / но прише́д Влады́ка
низложи́ зми́я, / и воскресе́ние нам дарова́. / К Нему́же
у́бо возопии́м: / пощади́, Спа́се, и́хже прия́л
еси́, / и со святы́ми поко́й, я́ко Человеколю́бец.</p>

<p class="MsoNormal" id="n8381"><span style="color:red" id="n8382">И ныне, Богородичен:</span> Яви́лася
еси́ пребыва́ние боголе́пное, Пресвята́я, / и Бо́га
вмести́ла еси́, / и Бо́га родила́ еси́ неискусобра́чная
во двою́ существу́, / во еди́ной же ипоста́си, Чи́стая.
/ Того́ моли́ Единоро́днаго и Перворожде́ннаго, / Тя, Де́во,
непоро́чну и по рождестве́ сохра́ньшаго, / ду́ши упоко́ити
ве́рою усо́пшия, / во све́те нетле́нныя све́тлости и
блаже́нстве.</p>

<h3 id="n8383">Тропарь, глас 8:</h3>

<p class="MsoNormal" id="n8384"><span style="color:red" id="n8385">Г</span>лубино́ю му́дрости
человеколю́бно вся стро́яй, / и поле́зное всем подава́яй, /
Еди́не Соде́телю, упоко́й, Го́споди, ду́ши раб Твои́х,
/ на Тя бо упова́ние возложи́ша, / Творца́ и Зижди́теля, и
Бо́га на́шего.</p>

<p class="MsoNormal" id="n8386"><span style="color:red" id="n8387">Слава, и ныне, Богородичен, глас
тойже:</span> Тебе́ и сте́ну, и приста́нище и́мамы, / и моли́твенницу
благоприя́тну к Бо́гу, / Его́же родила́ еси́, Богоро́дице
безневе́стная, ве́рных спасе́ние.</p>

<p class="MsoNormal" id="n8388"><span style="color:red" id="n8389">И обычный отпуст.</span></p>

<h2 style="margin-left:0in;text-indent:0in" id="n8390"><a name="_НА_ЛИТУРГИИ_10" id="n8391"></a><span style="text-transform:none" id="n8392">НА ЛИТУРГИИ</span></h2>

<p class="MsoNormal" id="n8393"><span style="color:red" id="n8394">Изобразительная. Блаженны канона
Триоди, песнь 3-я со ирмосом и 6-я, на 8.</span></p>

<h3 id="n8395">По входе тропарь, глас 8:</h3>

<p class="MsoNormal" id="n8396"><span style="color:red" id="n8397">Г</span>лубино́ю му́дрости
человеколю́бно вся стро́яй, / и поле́зное всем подава́яй, /
Еди́не Соде́телю, упоко́й, Го́споди, ду́ши раб
Твои́х, / на Тя бо упова́ние возложи́ша, / Творца́ и
Зижди́теля, и Бо́га на́шего.</p>

<h4 id="n8398">Слава, кондак, глас 8:</h4>

<p class="MsoNormal" id="n8399"><span style="color:red" id="n8400">С</span>о святы́ми
упоко́й, / Христе́, / ду́ши раб Твои́х, / иде́же несть
боле́знь, ни печа́ль, / ни воздыха́ние, / но жизнь
безконе́чная.</p>

<h4 id="n8401">И ныне, Богородичен, глас тойже:</h4>

<p class="MsoNormal" id="n8402"><span style="color:red" id="n8403">Т</span>ебе́ и сте́ну, и
приста́нище и́мамы, / и моли́твенницу благоприя́тну к
Бо́гу, / Его́же родила́ еси́, Богоро́дице
безневе́стная, ве́рных спасе́ние.</p>

<h3 id="n8404">Прокимен, глас 6:</h3>

<p class="MsoNormal" id="n8405"><span style="color:red" id="n8406">Д</span>у́ши их / во благи́х
водворя́тся. <span style="color:red" id="n8407">Стих: </span>К Тебе, Го́споди,
воздвиго́х ду́шу мою́, Бо́же мой.</p>

<h3 id="n8408">Апостол в Деяниих, зачало 51.<br id="n8409">
[Деян. 28, 1 – 31.]</h3>

<p class="MsoNormal" id="n8410"><span style="color:red" id="n8411">В</span>о дни о́ны, спасе́ни
бы́вше и́же о Па́вле от корабля́, тогда́ разуме́ша,
я́ко о́стров Мели́т нарица́ется. Ва́рвари же творя́ху
не ма́лое милосе́рдие нам: возгне́щше бо огнь, прия́ша всех
нас, за настоя́щий дождь и зи́му. Сграма́ждшу же Па́влу ро́ждия
мно́жество, и возло́жшу на огнь, ехи́дна от теплоты́ изше́дши,
секну́ в ру́ку его́. И я́коже ви́деша ва́рвари ви́сящу
змию́ от руки́ его́, глаго́лаху друг ко дру́гу: вся́ко
уби́йца есть челове́к сей, его́же спасе́на от мо́ря
суд Бо́жий жи́ти не оста́ви. Той же у́бо, оттря́с змию́
во огнь, ничто́же зло пострада́. Они́ же ча́яху его́ хотя́ща
возгоре́тися, или́ па́сти внеза́пу ме́ртва: на мно́зе
же [того́] ча́ющим, и ничто́же зло в нем бы́вше ви́дящим,
претво́ршеся, глаго́лаху Бо́га того́ бы́ти. О́крест
же ме́ста о́наго бя́ху се́ла пе́рваго во о́строве,
и́менем Попли́а, и́же прии́м нас, три дни любе́зне
учреди́. Бысть же отцу́ Попли́еву огне́м и водны́м
трудо́м одержи́му лежа́ти: к нему́же Па́вел вшед, и
помоли́вся, и возло́ж ру́це свои́ нань, исцели́ его́.
Сему́ же бы́вшу, и про́чии иму́щии неду́ги во о́строве
том, прихожда́ху и исцелева́хуся. И́же и мно́гими честьми́
почто́ша нас, и отвозя́щимся нам, я́же на потре́бу вложи́ша.
По трех же ме́сяцех отвезо́хомся в корабли́ александри́йстем,
подпи́саном Диоску́ры, презиме́вшем во о́строве. И доплы́вше
в Сираку́сы, пребы́хом дни три. Отту́ду же отплы́вше,
приидо́хом в риги́ю, и по еди́ном дни возве́явшу ю́гу,
во вторы́й день приидо́хом в Потио́лы. Иде́же обре́тше
бра́тию, умоле́ни бы́хом от них пребы́ти дней седмь: и та́ко
в Рим идо́хом. И от та́мо бра́тия, слы́шавше я́же о
нас, изыдо́ша во сре́тение на́ше да́же до Аппи́ева
торга́, и трие́х корче́мниц, и́хже ви́дев Па́вел и
благодари́в Бо́га, прия́т дерзнове́ние. Егда́ же
приидо́хом в Рим, со́тник предаде́ у́зники воево́де, Па́влу
же повеле́ пребыва́ти осо́бь, соблюда́ющим его́ во́ином.
Бысть же по днех трех, созва́ти Па́влу су́щия от иуде́ев пе́рвыя:
сше́дшимся же им, глаго́лаше к ним: му́жие бра́тие, аз
ничто́же проти́вно сотво́рь лю́дем или́ обы́чаем
оте́ческим, у́зник от Иерусали́млян пре́дан бых в ру́це
ри́мляном. И́же разсуди́вше я́же о мне, хотя́ху пусти́ти,
зане́ ни еди́ней вине́ сме́ртней бы́ти во мне. Сопроти́в
же глаго́лющым иуде́ем, ну́жда ми бысть нарещи́ ке́саря,
не я́ко язы́к мой име́я в чесо́м оклевета́ти. Сея́
ра́ди у́бо вины́ умоли́х вас ви́дети и бесе́довати:
наде́жды бо ра́ди изра́илевы вери́гами си́ми обложе́н
есмь. Они́ же к нему́ ре́ша: мы ниже́ писа́ния о тебе́
прия́хом от иуде́й, ниже́ прише́д кто от бра́тий возвести́
или глаго́ла что о тебе́ зло. Мо́лимся же от тебе́ слы́шати,
я́же му́дрствуеши: о е́реси бо сей ве́домо есть нам, я́ко
всю́ду сопроти́в глаго́лема есть. Уста́вивше же ему́
день, приидо́ша к нему́ в странноприе́мницу мно́жайшии, и́мже
сказа́ше свиде́тельствуя Ца́рствие Бо́жие, и уверя́я
их, я́же о Иису́се, от зако́на моисе́ова и проро́к, от
у́тра да́же до ве́чера. И о́ви у́бо ве́роваху
глаго́лемым, о́ви же не ве́роваху. Несогла́сни же су́ще
друг ко дру́гу отхожда́ху, ре́кшу Па́влу глаго́л еди́н,
я́ко до́бре Дух Святы́й глаго́ла Иса́ием проро́ком
ко отце́м на́шим. Глаго́ля: иди́ к лю́дем сим и рцы:
слу́хом услы́шите, и не и́мате разуме́ти: и ви́дяще у́зрите,
и не и́мате ви́дети. Одебеле́ бо се́рдце люде́й сих, и
уши́ма тя́жко слы́шаша, и о́чи свои́ смежи́ша, да
не ка́ко уви́дят очи́ма, и уши́ма услы́шат, и се́рдцем
уразуме́ют, и обратя́тся, и исцелю́ их. Ве́домо у́бо
да бу́дет вам, я́ко язы́ком посла́ся спасе́ние Бо́жие,
си́и и услы́шат. И сия́ тому́ ре́кшу, отидо́ша
иуде́и, мно́гое иму́ще между́ собо́ю состяза́ние.
Пребы́сть же Па́вел два ле́та испо́лнь свое́ю мздо́ю,
и приима́ше вся приходя́щия к нему́. Пропове́дуя Ца́рствие
Бо́жие и уча́ я́же о Го́споде на́шем Иису́се
Христе́, со вся́ким дерзнове́нием невозбра́нно.</p>

<h3 id="n8412">Другий за упокой, к Коринфяном, зачало 163.<br id="n8413">
[1 Кор. 15, 47 – 57.]</h3>

<p class="MsoNormal" id="n8414"><span style="color:red" id="n8415">Б</span>ра́тие, пе́рвый челове́к
от земли́ пе́рстен, вторы́й Челове́к Госпо́дь с небесе́.
Яко́в пе́рстный, такови́ и пе́рстнии: и яко́в небе́сный,
та́цы же и небе́снии. И я́коже облеко́хомся во о́браз
пе́рстнаго, да облече́мся и во о́браз небе́снаго. Сие́
же глаго́лю, бра́тие, я́ко плоть и кровь Ца́рствия Бо́жия
насле́дити не мо́гут, ниже́ тле́ние нетле́ния насле́дствует.
Се та́йну вам глаго́лю: вси бо не у́спнем, вси же измени́мся.
Вско́ре, во мгнове́нии о́ка, в после́дней трубе́: востру́бит
бо, и ме́ртвии воста́нут нетле́нни, и мы измени́мся. Подоба́ет
бо тле́нному сему́ облещи́ся в нетле́ние, и ме́ртвенному
сему́ облещи́ся в безсме́ртие. Егда́ же тле́нное сие́
облече́тся в нетле́ние, и сме́ртное сие́ облече́тся в
безсме́ртие, тогда́ бу́дет сло́во напи́санное: поже́рта
бысть смерть побе́дою. Где ти сме́рте, жа́ло; где ти а́де,
побе́да? Жа́ло же сме́рти грех: си́ла же греха́ зако́н.
Бо́гу же благодаре́ние, да́вшему нам побе́ду Го́сподем
на́шим Иису́с Христо́м.</p>

<p class="MsoNormal" id="n8416"><span style="color:red" id="n8417">Аллилуия, глас 4: </span>Блаже́ни,
я́же избра́л и прия́л еси́ Го́споди. <span style="color:red" id="n8418">Стих: </span>И па́мять их в род и род.</p>

<h3 id="n8419">Евангелие воскресно 11, от Иоанна,<br id="n8420">
зачало 67. [Ин. 21, 15 – 25.]</h3>

<p class="MsoNormal" id="n8421"><span style="color:red" id="n8422">В</span>о вре́мя о́но, яви́ся
Иису́с ученико́м Свои́м воста́в от ме́ртвых. И глаго́ла
Си́мону Петру́: Си́моне Ио́нин, лю́биши ли Мя па́че
сих? Глаго́ла Ему́: ей Го́споди, Ты ве́си, я́ко люблю́
Тя. Глаго́ла ему́: паси́ а́гнцы Моя́. Глаго́ла
ему́ па́ки второ́е: Си́моне Ио́нин, лю́биши ли
Мя? Глаго́ла Ему́: ей Го́споди, Ты ве́си, я́ко люблю́
Тя. Глаго́ла ему́: паси́ о́вцы Моя́. Глаго́ла ему́
тре́тие: Си́моне Ио́нин, лю́биши ли Мя? Оскорбе́ же
Петр, я́ко рече́ ему́ тре́тие, лю́биши ли Мя? И глаго́ла
Ему́: Го́споди, Ты вся ве́си, Ты ве́си, я́ко люблю́
Тя. Глаго́ла ему́ Иису́с: паси́ о́вцы Моя́. Ами́нь,
ами́нь глаго́лю тебе́: егда́ бе юн, поя́сашеся сам, и
хожда́ше, а́може хотя́ше: егда́ же состаре́ешися, и
возде́жеши ру́це твои́, и ин тя поя́шет, и веде́т, а́може
не хо́щеши. Сие́ же рече́, назна́менуя, ко́ею сме́ртию
просла́вит Бо́га. И сия́ рек, глаго́ла ему́: иди́
по Мне. Обра́щься же Петр, ви́де ученика́, его́же любля́ше
Иису́с, во след иду́ща, и́же и возлеже́ на ве́чери на
пе́рси Его́, и рече́: Го́споди, кто есть предая́й Тя? Сего́
ви́дев Петр, глаго́ла Иису́сови: Го́споди, сей же что? Глаго́ла
ему́ Иису́с: а́ще хощу́, да той пребыва́ет, до́ндеже
прииду́, что к тебе́; ты по Мне гряди́. Изы́де же сло́во
се в бра́тию, я́ко учени́к той не у́мрет: и не рече́
ему́ Ии́сус, я́ко не у́мрет, но а́ще хощу́ тому́
пребыва́ти, до́ндеже прииду́, что к тебе́? Сей есть учени́к
свиде́тельствуяй о сих, и́же и написа́ сия́: и вем, я́ко
и́стинно есть свиде́тельство его́. Суть же и и́на мно́га,
я́же сотвори́ Иису́с: я́же а́ще по еди́ному пи́сана
быва́ют, ни самому́ мню всему́ ми́ру вмести́ти пи́шемых
книг. Ами́нь.</p>

<h3 id="n8423">Другое усопшим, от Иоанна,<br id="n8424">
зачало 21. [Ин. 6, 35 – 39.]</h3>

<p class="MsoNormal" id="n8425"><span style="color:red" id="n8426">Р</span>ече́ Госпо́дь ко
прише́дшим к Нему́ иуде́ем: Аз есмь хлеб живо́тный: гряды́й
ко Мне не и́мать взалка́тися, и ве́руяй в Мя не и́мать
вжажда́тися никогда́же. Но рех вам, я́ко и ви́десте мя, и
не ве́руете. Все, е́же даст Мне Оте́ц, ко Мне прии́дет, и
гряду́щаго ко Мне не изжену́ вон. Я́ко снидо́х с небесе́,
не да творю́ во́лю Мою́, но во́лю посла́вшаго Мя Отца́.
Се же есть во́ля посла́вшаго Мя Отца́, да все, е́же даст Ми,
не погублю́ от Него́, но воскрешу́ е́ в после́дний
день.</p>

<h3 id="n8427">Причастный:</h3>

<p class="MsoNormal" id="n8428"><span style="color:red" id="n8429">Б</span>лаже́ни, я́же
избра́л и прия́л еси́ Го́споди, / и па́мять их в род и
род. / <span style="color:red" id="n8430">А</span>ллилу́иа, <span style="color:red" id="n8431">трижды.</span></p>

<p class="MsoNormal" id="n8432"><u id="n8433"><span style="color:red" id="n8434"><a href="#_ОГЛАВЛЕНИЕ" id="n8435">В
оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;" id="n8436"><br clear="all" style="page-break-before:always" id="n8437">
</span>

<div class="WordSection14" id="n8438">

<h1 id="n8439"><a name="_Ref182460073" id="n8440"></a><a name="_ПЯТИДЕСЯТНИЦА" id="n8441"></a><span style="text-transform:none" id="n8442">ПЯТИДЕСЯТНИЦА</span></h1>

<h2 style="margin-left:0in;text-indent:0in" id="n8443"><a name="_В_СУББОТУ_ВЕЧЕРА,_4" id="n8444"></a><span style="text-transform:none" id="n8445">В СУББОТУ ВЕЧЕРА,<br id="n8446">
НА МАЛЕЙ ВЕЧЕРНИ</span></h2>

<h3 id="n8447">На Го́споди воззва́х, поставим стихи 4.<br id="n8448">
И поем стихиры, глас 1:</h3>

<p class="MsoNormal" id="n8449"><span style="color:red" id="n8450">П</span>ятдеся́тницу пра́зднуим,
/ и Ду́ха прише́ствие, / и предложе́ние обеща́ния, и наде́жди
исполне́ние, / и та́инство ели́ко, я́ко вели́ко же и
че́стно. / Те́мже вопие́м Ти: / Соде́телю всех, Го́споди,
сла́ва Тебе́. <span style="color:red" id="n8451">[Дважды.]</span></p>

<p class="MsoNormal" id="n8452"><span style="color:red" id="n8453">Я</span>зы́ками иноро́дных,
/ обнови́л еси́, Христе́, Твоя́ ученики́, / да те́ми
Тя пропове́дят безсме́ртнаго Сло́ва и Бо́га, / подаю́щаго
душа́м на́шим ве́лию ми́лость.</p>

<p class="MsoNormal" id="n8454"><span style="color:red" id="n8455">В</span>ся подае́т Дух Святы́й,
/ то́чит проро́чествия, свяще́нники соверша́ет, / некни́жныя
му́дрости научи́, ры́бари богосло́вцы показа́, / весь
собира́ет собо́р церко́вный. / Единосу́щне и сопресто́льне
Отцу́ и Сы́ну, / Уте́шителю, сла́ва Тебе́.</p>

<p class="MsoNormal" id="n8456"><span style="color:red" id="n8457">Слава, и ныне, глас 8: </span>Егда́
Ду́ха Твоего́ посла́л еси́, Го́споди, седя́щим
апо́столом, / тогда́ евре́йския де́ти зря́ще ужаса́хуся
у́жасом: / слы́шаху бо я́ веща́юща ины́ми стра́нными
язы́ки, / я́коже Дух подава́ше им. / Неве́жди бо су́ще
умудри́шася, / и язы́ки в ве́ру улови́вше, / боже́ственная
вети́йствоваху. / Те́мже и мы вопие́м Ти: / И́же на земли́
явле́йся, и от пре́лести спасы́й нас, / Го́споди, сла́ва
Тебе́.</p>

<h3 id="n8458">На стиховне самогласны, глас 2:</h3>

<p class="MsoNormal" id="n8459"><span style="color:red" id="n8460">В</span>и́дехом свет и́стинный,
/ прия́хом Ду́ха Небе́снаго, / обрето́хом ве́ру и́стинную,
/ неразде́льней Тро́ице покланя́емся, / Та бо нас спасла́
есть.</p>

<p class="MsoNormal" id="n8461"><span style="color:red" id="n8462">Стих:</span> <b id="n8463">Се́рдце чи́сто
сози́жди во мне, Бо́же, / и Дух прав обнови́ во утро́бе мое́й.</b></p>

<p class="MsoNormal" id="n8464"><span style="color:red" id="n8465">В</span>о проро́цех восвести́л
еси́ нам путь спасе́ния, / и во апо́столех возсия́, Спа́се
наш, благода́ть Ду́ха Твоего́. / Ты еси́ Бог пе́рвый,
Ты и по сих, / и во ве́ки Ты еси́ Бог наш.</p>

<p class="MsoNormal" id="n8466"><span style="color:red" id="n8467">Стих:</span> <b id="n8468">Не отве́ржи
мене́ от лица́ Твоего́ / и Ду́ха Твоего́ Свята́го
не оты́ми от мене́.</b></p>

<p class="MsoNormal" id="n8469"><span style="color:red" id="n8470">В</span>о дво́рех Твои́х
воспою́ Тя, Спа́са ми́ра, / и прекло́нь коле́на,
поклоню́ся Твое́й непобеди́мей си́ле, / ве́чер, и у́тро,
и полу́дне, / и на вся́кое вре́мя благословлю́ Тя, Го́споди.</p>

<p class="MsoNormal" id="n8471"><span style="color:red" id="n8472">Слава, и ныне, глас тойже:</span> Тро́ицу
единосу́щную песносло́вим, / Отца́ и Сы́на, со Святы́м
Ду́хом, / та́ко бо пропове́даша вси проро́цы, / и апо́столи
с му́ченики.</p>

<p class="MsoNormal" id="n8473"><span style="color:red" id="n8474">Н</span>ы́не отпуща́еши: <span style="color:red" id="n8475">Трисвятое:</span> Пресвята́я Тро́ице. <span style="color:red" id="n8476">О́</span>тче наш: <span style="color:red" id="n8477">Я́</span>ко
Твое́ есть Ца́рство:</p>

<h3 id="n8478">Отпустительный тропарь, глас 8:</h3>

<p class="MsoNormal" id="n8479"><span style="color:red" id="n8480">Б</span>лагослове́н еси́,
Христе́ Бо́же наш, / И́же прему́дры ловцы́
явле́й, / низпосла́в им Ду́ха Свята́го, / и те́ми
уловле́й вселе́нную, / Человеколю́бче, сла́ва Тебе́.</p>

<p class="MsoNormal" id="n8481"><span style="color:red" id="n8482">И прочее обычно. И отпуст.</span></p>

<h2 style="margin-left:0in;text-indent:0in" id="n8483"><a name="_НА_ВЕЛИЦЕЙ_ВЕЧЕРНИ_7" id="n8484"></a><span style="text-transform:none" id="n8485">НА ВЕЛИЦЕЙ ВЕЧЕРНИ</span></h2>

<p class="MsoNormal" id="n8486"><span style="color:red" id="n8487">Обычное стихословие. На </span>Го́споди
воззва́х:<span style="color:red" id="n8488"> поставим стихов 10. И поем стихиры
самогласны 3 первыя, повторяюще первую. Таже 5, втораго гласа, повторяюще
первую.</span></p>

<h3 id="n8489">Глас 1:</h3>

<p class="MsoNormal" id="n8490"><span style="color:red" id="n8491">П</span>ятдеся́тницу пра́зднуим,
/ и Ду́ха прише́ствие, / и предложе́ние обеща́ния, / и наде́жди
исполне́ние, / и та́инство ели́ко, / я́ко вели́ко же и
че́стно. / Те́мже вопие́м Ти: / Соде́телю всех, Го́споди,
сла́ва Тебе́. <span style="color:red" id="n8492">[Дважды.]</span></p>

<p class="MsoNormal" id="n8493"><span style="color:red" id="n8494">Я</span>зы́ками иноро́дных
/ обнови́л еси́, Христе́, Твоя́ ученики́, / да те́ми
Тя пропове́дят / безсме́ртнаго Сло́ва и Бо́га, / подаю́щаго
душа́м на́шим ве́лию ми́лость.</p>

<p class="MsoNormal" id="n8495"><span style="color:red" id="n8496">В</span>ся подае́т Дух Святы́й,
/ то́чит проро́чествия, свяще́нники соверша́ет, / некни́жныя
му́дрости научи́, / ры́бари богосло́вцы показа́, / весь
собира́ет собо́р церко́вный. / Единосу́щне и сопресто́льне
Отцу́ и Сы́ну, / Уте́шителю, сла́ва Тебе́.</p>

<h4 id="n8497">Глас 2:</h4>

<p class="MsoNormal" id="n8498"><span style="color:red" id="n8499">В</span>и́дехом свет и́стинный,
/ прия́хом Ду́ха Небе́снаго, / обрето́хом ве́ру и́стинную,
/ неразде́льней Тро́ице покланя́емся, / Та бо нас спасла́
есть. <span style="color:red" id="n8500">[Дважды.]</span></p>

<p class="MsoNormal" id="n8501"><span style="color:red" id="n8502">В</span>о проро́цех возвести́л
еси́ нам путь спасе́ния, / и во апо́столех возсия́, Спа́се
наш, благода́ть Ду́ха Твоего́, / Ты еси́ Бог пе́рвый,
Ты и по сих, / и во ве́ки Ты еси́ Бог наш.</p>

<p class="MsoNormal" id="n8503"><span style="color:red" id="n8504">В</span>о дво́рех Твои́х
воспою́ Тя, Спа́са ми́ра, / и прекло́нь коле́на,
поклоню́ся Твое́й непобеди́мей си́ле, / ве́чер, и у́тро,
и полу́дне, / и на вся́кое вре́мя благословлю́ Тя, Го́споди.</p>

<p class="MsoNormal" id="n8505"><span style="color:red" id="n8506">В</span>о дво́рех Твои́х,
Го́споди, ве́рнии / коле́на душ и теле́с прекло́ньше, /
воспева́ем Тя, безнача́льнаго Отца́, / и собезнача́льнаго
Сы́на, / и соприсносу́щнаго и Пресвята́го Ду́ха, / просвеща́ющаго
и освяща́ющаго ду́ши на́ша.</p>

<p class="MsoNormal" id="n8507"><span style="color:red" id="n8508">Т</span>ро́ицу единосу́щную
песносло́вим, / Отца́ и Сы́на, со Святы́м Ду́хом, / та́ко
бо пропове́даша вси проро́цы, / и апо́столи с му́ченики.</p>

<h4 id="n8509">Слава, и ныне, глас 8. Творение Льва владыки.</h4>

<p class="MsoNormal" id="n8510"><span style="color:red" id="n8511">П</span>рииди́те лю́дие, /
триипоста́сному Божеству́ поклони́мся, / Сы́ну во Отце́,
со Святы́м Ду́хом, / Оте́ц бо безле́тно роди́ / Сы́на
соприсносу́щна и сопресто́льна, / и Дух Святы́й бе во Отце́
с Сы́ном прославля́емь, / еди́на Си́ла, еди́но Существо́,
еди́но Божество́. / Ему́же покланя́ющеся вси глаго́лем:
/ Святы́й Бо́же, вся соде́явый Сы́ном, соде́йством Свята́го
Ду́ха, / Святы́й Кре́пкий, И́мже Отца́ позна́хом,
/ и Дух Святы́й прии́де в мир, / Святы́й Безсме́ртный, уте́шительный
Ду́ше, / от Отца́ исходя́й, и в Сы́не почива́яй, / Тро́ице
Свята́я, сла́ва Тебе́.</p>

<p class="MsoNormal" id="n8512"><span style="color:red" id="n8513">Вход.</span> Све́те ти́хий.
<span style="color:red" id="n8514">Прокимен дне и чтения.</span></p>

<h3 id="n8515">Числ чтение. [Глава 11.]</h3>

<p class="MsoNormal" id="n8516"><span style="color:red" id="n8517">Р</span>ече Госпо́дь Моисе́ю:
собери́ Ми се́дмьдесят муже́й от ста́рец изра́илевых,
и́хже ты сам ве́си, я́ко си́и суть ста́рцы люде́й,
и кни́жники их: и приведе́ши их в сень свиде́ния, и ста́нут
ту с тобо́ю. И сни́ду, и возглаго́лю та́мо с тобо́ю, и
отыму́ от Ду́ха су́щаго в тебе́, и возложу́ на них, и
посо́бствуют с тобо́ю стремле́ния люде́й, и не пово́диши
их ты еди́н. И собра́ Моисе́й се́дмьдесят муже́й от
ста́рец люде́й, и поста́ви их о́крест се́ни. И сни́де
Госпо́дь во о́блаце, и глаго́ла Моисе́ю, и взят от Ду́ха
И́же в нем, и положи́ на седми́десяти муже́й ста́рец:
а я́коже почи́ Дух на них, и прореко́ша в стану́, и ктому́
не приложи́ша. И оста́ша два му́жа в стану́, и́мя еди́ному
Елда́д, и и́мя второ́му Мода́д, и почи́ на них Дух: и
си́и бе́ша от напи́санных, и не приидо́ша в сень, и проро́чествоваста
в стану́. И прите́к ю́ноша возвести́ Моисе́ю, и рече́
ему́, глаго́ля: Елда́д и Мода́д проро́чествуета в
стану́. И отвеща́в Иису́с сын Нави́н, предстоя́й Моисе́ю,
избра́нный его́, рече́: го́споди Моисе́е, возбрани́
и́ма. И рече́ ему́ Моисе́й: не ревну́еши ли ты мне? И
кто даст всем лю́дем Госпо́дним бы́ти проро́ки, егда́
даст Госпо́дь Ду́ха Своего́ на них?</p>

<h3 id="n8518">Пророчества Иоилева чтение.<br id="n8519">
[Глава 2.]</h3>

<p class="MsoNormal" id="n8520"><span style="color:red" id="n8521">Т</span>а́ко глаго́лет
Госпо́дь: ча́да Сио́нова ра́дуйтеся, и весели́теся о
Го́споде Бо́зе ва́шем, я́ко даде́ вам бра́шна в
пра́вду, и одожди́т вам дождь ра́нный и по́здный, я́коже
пре́жде. И напо́лнятся гу́мна пшени́цы, и излию́тся
точи́лия вина́ и еле́а. И вдам вам вме́сто лет, и́хже
поядо́ша пру́зи и гу́сеницы, и ржа, и хру́стове, си́ла
Моя́ вели́кая, ю́же посла́х на вы. И сне́сте яду́ще
и насытите́ся, и похва́лите и́мя Го́спода Бо́га ва́шего,
И́же сотвори́ свы́ше чудеса́: и не постыдя́тся лю́дие
Мои́ в век. И разуме́ете, я́ко посреде́ Изра́иля Аз
есмь, и Аз Госпо́дь Бог ваш, и несть ино́го, ра́зве Мене́:
и не постыдя́тся ктому́ лю́дие Мои́ в век. И бу́дет по
сих, излию́ от Ду́ха Моего́ на вся́кую плоть, и прореку́т
сы́нове ва́ши и дще́ри ва́ша, и ста́рцы ва́ши со́ния
ви́дят, и ю́ноши ва́ши виде́ния у́зрят. И́бо на
рабы́ Моя́, и на рабы́ни Моя́ во дни о́ны излию́
от Ду́ха Моего́, и прореку́т. И дам чудеса́ на небеси́
горе́, и зна́мения на земли́ ни́зу, кровь и огнь, и куре́ние
ды́ма. Со́лнце преложи́тся во тьму, и луна́ в кровь, пре́жде
прише́ствия дне Госпо́дня вели́каго и стра́шнаго. И бу́дет
всяк, и́же а́ще призове́т и́мя Госпо́дне, спасе́тся.</p>

<h3 id="n8522">Пророчества Иезекиилева чтение.<br id="n8523">
[Глава 36.]</h3>

<p class="MsoNormal" id="n8524"><span style="color:red" id="n8525">Т</span>а́ко глаго́лет
Госпо́дь: прииму́ вас от язы́к, и соберу́ вы от всех язы́к
стра́нных, и введу́ вы в зе́млю ва́шу, и окроплю́ на
вы чи́стую во́ду, и очи́ститеся от всех нечисто́т ва́ших,
и от всех и́дол ва́ших, и очи́щу вы. И дам вам се́рдце но́вое,
и дух но́вый дам вам, и отыму́ се́рдце ка́менное от пло́ти
ва́шея, и дам вам се́рдце пло́тяное, и Дух Мой дам в вас. И
сотворю́, да во оправда́ниих Мои́х хо́дите, и судьбы́
Моя́ сохраните́, и сотворите́. И вселите́ся в зе́млю,
ю́же дах отце́м ва́шим, и бу́дете Ми в лю́ди, и Аз бу́ду
вам в Бо́га.</p>

<h3 id="n8526">На литии стихиры самогласны 3,<br id="n8527">
втораго гласа:</h3>

<p class="MsoNormal" id="n8528"><span style="color:red" id="n8529">В</span>о проро́цех возвести́л
еси́ нам путь спасе́ния, / и во апо́столех возсия́, Спа́се
наш, благода́ть Ду́ха Твоего́. / Ты еси́ Бог пе́рвый,
Ты и по сих, / и во ве́ки Ты еси́ Бог наш.</p>

<p class="MsoNormal" id="n8530"><span style="color:red" id="n8531">В</span>о дво́рех Твои́х
воспою́ Тя, Спа́са ми́ра, / и прекло́нь коле́на,
поклоню́ся Твое́й непобеди́мей си́ле, / ве́чер, и у́тро,
и полу́дне, / и на вся́кое вре́мя благословлю́ Тя, Го́споди.</p>

<p class="MsoNormal" id="n8532"><span style="color:red" id="n8533">В</span>о дво́рех Твои́х,
Го́споди, ве́рнии / коле́на душ и теле́с прекло́ньше, /
воспева́ем Тя безнача́льнаго Отца́, / и собезнача́льнаго Сы́на,
/ и соприсносу́щнаго, и Пресвята́го Ду́ха, / просвеща́ющаго
и освяща́ющаго ду́ши на́ша.</p>

<p class="MsoNormal" id="n8534"><span style="color:red" id="n8535">Слава, и ныне, глас 8: </span>Егда́
Ду́ха Твоего́ посла́л еси́, Го́споди, / седя́щим
апо́столом, / тогда́ евре́йския де́ти зря́ще ужаса́хуся
у́жасом: / слы́шаху бо я́ веща́юща / ины́ми стра́нными
язы́ки, я́коже Дух подава́ше им. / Неве́жди бо су́ще
умудри́шася, / и язы́ки в ве́ру улови́вше, / боже́ственная
вети́йствоваху. / Те́мже и мы вопие́м Ти: / И́же на земли́
явле́йся, и от пре́лести спасы́й нас, / Го́споди, сла́ва
Тебе́.</p>

<h3 id="n8536">На стиховне стихиры самогласны,<br id="n8537">
глас 6:</h3>

<p class="MsoNormal" id="n8538"><span style="color:red" id="n8539">Н</span>е разуме́юще язы́цы,
Го́споди, Пресвята́го Ду́ха / на апо́столы Твоя́ бы́вшия
си́лы, / измене́ние язы́к пия́нство бы́ти мня́ху.
/ Мы же утверди́вшеся от них, / непреста́нно си́це глаго́лем:
/ Ду́ха Твоего́ Свята́го не отыми́ от нас, / мо́лим Ти
ся, Человеколю́бче.</p>

<p class="MsoNormal" id="n8540"><span style="color:red" id="n8541">Стих:</span> <b id="n8542">Се́рдце чи́сто
сози́жди во мне, Бо́же, / и Дух прав обнови́ во утро́бе мое́й.</b></p>

<p class="MsoNormal" id="n8543"><span style="color:red" id="n8544">Г</span>о́споди, Свята́го
Ду́ха наше́ствие, / апо́столы Твоя́ испо́лнившее, / ины́ми
язы́ки глаго́лати устро́и. / Те́мже пресла́вное, / неве́рным
у́бо пия́нство мня́шеся, / ве́рным же хода́тайственно
спасе́ния, / его́же сия́ния и нас сподо́би, / мо́лим
Ти ся, Человеколю́бче.</p>

<p class="MsoNormal" id="n8545"><span style="color:red" id="n8546">Стих:</span> <b id="n8547">Не отве́ржи
мене́ от лица́ Твоего́ / и Ду́ха Твоего́ Свята́го
не оты́ми от мене́.</b></p>

<p class="MsoNormal" id="n8548"><span style="color:red" id="n8549">Ц</span>арю́ Небе́сный, / Уте́шителю,
Ду́ше и́стины, / И́же везде́ сый / и вся исполня́яй, /
Сокро́вище благи́х / и жи́зни Пода́телю, / прииди́ и
всели́ся в ны, / и очи́сти ны от вся́кия скве́рны, / и
спаси́, Бла́же, ду́ши на́ша.</p>

<p class="MsoNormal" id="n8550"><span style="color:red" id="n8551">Слава, и ныне, глас 8: </span>Язы́цы
иногда́ размеси́шася, / де́рзости ра́ди столпотворе́ния,
/ язы́цы же ны́не умудри́шася, / сла́вы ра́ди богове́дения.
/ Та́мо осуди́ нечести́выя погреше́нием, / зде просвети́л
есть Христо́с ры́бари Ду́хом. / Тогда́ упраздни́ся
безгла́сие к муче́нию, / ны́не обновля́ется согла́сие /
ко спасе́нию душ на́ших.</p>

<h3 id="n8552">Отпустительный тропарь, глас 8:</h3>

<p class="MsoNormal" id="n8553"><span style="color:red" id="n8554">Б</span>лагослове́н еси́, Христе́
Бо́же наш, / И́же прему́дры ловцы́ явле́й, / низпосла́в
им Ду́ха Свята́го, / и те́ми уловле́й вселе́нную, / Человеколю́бче,
сла́ва Тебе́. <span lang="EN-US" style="color:red" id="n8555">[</span><span style="color:red" id="n8556">Трижды</span><span lang="EN-US" style="color:red" id="n8557">]</span></p>

<p class="MsoNormal" id="n8558"><span style="color:red" id="n8559">Таже благословение хлебов. И чтение
Деяний святых апостол.</span></p>

<p class="MsoNormal" id="n8560"><span style="color:red" id="n8561">Аще ли не будет бдения: По</span> Ны́не
отпуща́еши: <span style="color:red" id="n8562">тропарь праздника единожды.</span></p>

<p class="MsoNormal" id="n8563"><span style="color:red" id="n8564">На Повечерии по</span> Досто́йно
<span style="color:red" id="n8565">и по Трисвятом, кондак праздника. Полунощницу поем по
обычаю. Канон глаголем Троичен во Октоихе, гласа.</span></p>

<h2 style="margin-left:0in;text-indent:0in" id="n8566"><a name="_НА_УТРЕНИ_6" id="n8567"></a><span style="text-transform:none" id="n8568">НА УТРЕНИ</span></h2>

<h3 id="n8569">На Бог Господь:<br id="n8570">
тропарь праздника трижды, глас 8:</h3>

<p class="MsoNormal" id="n8571"><span style="color:red" id="n8572">Б</span>лагослове́н еси́,
Христе́ Бо́же наш, / И́же прему́дры ловцы́ явле́й,
/ низпосла́в им Ду́ха Свята́го, / и те́ми уловле́й
вселе́нную, / Человеколю́бче, сла́ва Тебе́.</p>

<h3 id="n8573">По 1-м стихословии седален, глас 4.<br id="n8574">
Подобен: <span style="color:windowtext" id="n8575">Удиви́ся Ио́сиф:</span></h3>

<p class="MsoNormal" id="n8576"><span style="color:red" id="n8577">П</span>опра́зднственный ве́рнии,
/ и коне́чный пра́здник пра́зднуим све́тло, / сей есть
Пятдеся́тница, / обеща́ния исполне́ние и предложе́ния, / в
сей бо огнь Уте́шителев сни́де на зе́млю, я́ко в ви́де
язы́к, / и ученики́ просвети́, и сия́ неботаи́нники
показа́. / Свет прии́де Уте́шителя и мир просвети́. <span style="color:red" id="n8578">[Дважды.]</span></p>

<p class="MsoNormal" id="n8579"><span style="color:red" id="n8580">И бывает чтение в толковании Иоанна,
слово 8: </span>В после́дний день:<span style="color:red" id="n8581"> надвое.</span></p>

<h3 id="n8582">По 2-й кафисме седален,<br id="n8583">
глас и подобен тойже:</h3>

<p class="MsoNormal" id="n8584"><span style="color:red" id="n8585">Д</span>у́ха исто́чник
прише́д на зе́млю, / во о́гненныя ре́ки разделя́яся мы́сленно,
/ апо́столы ороша́ше просвеща́я, / и бысть им о́блак ороша́яй,
/ огнь просвеща́яй тех, и одождя́яй пла́мень, / и́миже мы
прия́хом благода́ть, огне́м же и водо́ю. / Свет прии́де
Уте́шителя и мир просвети́. <span style="color:red" id="n8586">[Дважды.]</span></p>

<p class="MsoNormal" id="n8587"><span style="color:red" id="n8588">И чтение.</span></p>

<h3 id="n8589">Величание</h3>

<p class="MsoNormal" id="n8590"><span style="color:red" id="n8591">В</span>елича́ем Тя, / Живода́вче
Христе́, / и чтим Всесвята́го Ду́ха Твоего́, / Его́же
от Отца́ посла́л еси́ / Боже́ственным ученико́м Твои́м.</p>

<h3 id="n8592">Псалом избранный</h3>

<p class="MsoNormal" id="n8593"><span style="font-size:8.0pt;color:red" id="n8594">1 лик</span> Небеса́
пове́дают сла́ву Бо́жию, творе́ние же руку́ Его́
возвеща́ет твердь. <span style="font-size:8.0pt;color:red" id="n8595">2</span> Ду́хом
уст Его́ вся си́ла их. <span style="font-size:8.0pt;color:red" id="n8596">1</span>
С небесе́ призре́ Госпо́дь, ви́де вся сы́ны челове́ческия.
<span style="font-size:8.0pt;color:red" id="n8597">2</span> Огнь пред Ним предъи́дет,
и о́крест Его́ бу́ря зе́льна. <span style="font-size:8.0pt;
color:red" id="n8598">1</span> У́глие возгоре́ся от Него́, и приклони́
небеса́ и сни́де. <span style="font-size:8.0pt;color:red" id="n8599">2</span> От
облиста́ния пред Ним о́блацы проидо́ша. <span style="font-size:
8.0pt;color:red" id="n8600">1</span> Помяну́тся, и обратя́тся ко Го́споду
все концы́ земли́. <span style="font-size:8.0pt;color:red" id="n8601">2</span> И
покло́нятся пред Ним вся оте́чествия язы́к. <span style="font-size:8.0pt;color:red" id="n8602">1</span> Свиде́тельство Госпо́дне
ве́рно, умудря́ющее младе́нцы. <span style="font-size:8.0pt;
color:red" id="n8603">2</span> Земля́ потрясе́ся, и́бо небеса́ ка́нуша
от лица́ Бо́га Сина́ина. <span style="font-size:8.0pt;
color:red" id="n8604">1</span> Дождь во́лен отлучи́ши Бо́же, достоя́нию
Твоему́. <span style="font-size:8.0pt;color:red" id="n8605">2</span> Поста́виши их
кня́зи по всей земли́. <span style="font-size:8.0pt;color:red" id="n8606">1</span>
Во всю зе́млю изы́де веща́ние их, и в концы́ вселе́нныя
глаго́лы их. <span style="font-size:8.0pt;color:red" id="n8607">2</span> По́слеши
Ду́ха Твоего́, и сози́ждутся, и обнови́ши лице́ земли́.
<span style="font-size:8.0pt;color:red" id="n8608">1</span> Дух Твой Благи́й наста́вит
мя на зе́млю пра́ву. <span style="font-size:8.0pt;color:red" id="n8609">2</span>
Се́рдце чи́сто сози́жди во мне Бо́же, и Дух прав обнови́
во утро́бе мое́й. <span style="font-size:8.0pt;color:red" id="n8610">1</span> Не
отве́ржи мене́ от лица́ Твоего́, и Ду́ха Твоего́
Свята́го не оты́ми от мене́. <span style="font-size:8.0pt;
color:red" id="n8611">2</span> Возда́ждь ми ра́дость спасе́ния Твоего́,
и Ду́хом Влады́чним утверди́ мя. <span style="font-size:8.0pt;
color:red" id="n8612">1</span> Госпо́дь даст глаго́л благовеству́ющим си́лою
мно́гою. <span style="font-size:8.0pt;color:red" id="n8613">2</span> Госпо́дь кре́пость
лю́дем Свои́м даст, Госпо́дь благослови́т лю́ди Своя́
ми́ром.</p>

<p class="MsoNormal" id="n8614"><span style="color:red" id="n8615">Слава, и ныне:</span> Аллилу́иа,
<span style="color:red" id="n8616">трижды.</span></p>

<h3 id="n8617">По полиелеи седален, глас 8.<br id="n8618">
Подобен: <span style="color:windowtext" id="n8619">Повеле́нное та́йно:</span></h3>

<p class="MsoNormal" id="n8620"><span style="color:red" id="n8621">П</span>о воста́нии, Христе́,
е́же из гро́ба, / и е́же к высоте́ небе́сной боже́ственном
вознесе́нии, / богови́дцем сла́ву Твою́ низпосла́л еси́,
Ще́дре, / Ду́ха пра́ваго обнови́вый ученико́м. / Те́мже
я́ко гусль мусики́йская, всем уясни́ся / боже́ственным
бряца́лом та́йно, Спа́се, глаше́ния и смотре́ние Твое́.
<span style="color:red" id="n8622">[Дважды.]</span></p>

<p class="MsoNormal" id="n8623"><span style="color:red" id="n8624">И чтение в Богослове.</span></p>

<h3 id="n8625">Степенна, 1-й антифон 4-го гласа:</h3>

<p class="MsoNormal" id="n8626"><span style="color:red" id="n8627">О</span>т ю́ности моея́ /
мно́зи бо́рют мя стра́сти, / но Сам мя заступи́, / и
спаси́, Спа́се мой.</p>

<p class="MsoNormal" id="n8628"><span style="color:red" id="n8629">Н</span>енави́дящии
Сио́на, / посрами́теся от Го́спода, / я́ко трава́ бо
огне́м / бу́дете изсо́хше.</p>

<p class="MsoNormal" id="n8630"><span style="color:red" id="n8631">Слава:</span> Святы́м
Ду́хом / вся́ка душа́ живи́тся, / и чистото́ю
возвыша́ется, / светле́ется Тро́ическим Еди́нством
священнота́йне.</p>

<p class="MsoNormal" id="n8632"><span style="color:red" id="n8633">И ныне, тойже.</span></p>

<h3 id="n8634">Прокимен, глас 4:</h3>

<p class="MsoNormal" id="n8635"><span style="color:red" id="n8636">Д</span>ух Твой Благи́й / наста́вит
мя на зе́млю пра́ву. <span style="color:red" id="n8637">Стих:</span> Го́споди,
услы́ши моли́тву мою́, внуши́ моле́ние мое́.</p>

<p class="MsoNormal" id="n8638"><span style="color:red" id="n8639">Таже другий прокимен: </span>Вся́кое
дыха́ние / да хва́лит Го́спода. <span style="color:red" id="n8640">Стих:</span>
Хвали́те Бо́га во святы́х Его́, хвали́те Его́ в
утверже́нии си́лы Его́.</p>

<h3 id="n8641">Евангелие Иоанна, зачало 65.<br id="n8642">
[Ин. 20, 19 – 23.]</h3>

<p class="MsoNormal" id="n8643"><span style="color:red" id="n8644">С</span>у́щу по́зде в день
той, во еди́ну от суббо́т, и две́рем затворе́нным, иде́же
бя́ху ученицы́ Его́ со́брани, стра́ха ра́ди иуде́йска,
прии́де Иису́с и ста посреде́, и глаго́ла им: мир вам. И
сие́ рек, показа́ им ру́це и но́зе и ре́бра Своя́.
Возра́довашася же ученицы́, ви́девше Го́спода. Рече́
же им Иису́с па́ки: мир вам. Я́коже посла́ Мя Оте́ц, и
Аз посыла́ю вы. И сие́ рек, ду́ну и глаго́ла им: приими́те
Дух Свят. И́мже отпустите́ грехи́, отпу́стятся им: и и́мже
держите́, держа́тся.</p>

<p class="MsoNormal" id="n8645"><span style="color:red" id="n8646">Воскресе́</span><span style="color:red" id="n8647">ние</span><span style="color:red" id="n8648"> </span><span style="color:red" id="n8649">Христо</span><span style="color:red" id="n8650">́</span><span style="color:red" id="n8651">во,</span><span style="color:red" id="n8652"> не глаголем, но абие
псалом 50.</span></p>

<h3 id="n8653">Таже:</h3>

<p class="MsoNormal" id="n8654"><span style="color:red" id="n8655">Слава:</span> Моли́твами
апо́стол, / Ми́лостиве, очи́сти / мно́жества
согреше́ний на́ших.</p>

<p class="MsoNormal" id="n8656"><span style="color:red" id="n8657">И ныне:</span> Моли́твами
Богоро́дицы, / Ми́лостиве, очи́сти / мно́жества
согреше́ний на́ших.</p>

<p class="MsoNormal" id="n8658"><span style="color:red" id="n8659">Таже стих, глас 6:</span>
Поми́луй мя, Бо́же, / по вели́цей ми́лости Твое́й / и
по мно́жеству щедро́т Твои́х / очи́сти беззако́ние
мое́.</p>

<h4 id="n8660">Стихира, глас 6:</h4>

<p class="MsoNormal" id="n8661"><span style="color:red" id="n8662">Ц</span>арю́ Небе́сный, / Уте́шителю,
Ду́ше и́стины, / И́же везде́ сый / и вся исполня́яй, /
Сокро́вище благи́х / и жи́зни Пода́телю, / прииди́ и
всели́ся в ны, / и очи́сти ны от вся́кия скве́рны, / и
спаси́, Бла́же, ду́ши на́ша.</p>

<p class="MsoNormal" id="n8663"><span style="color:red" id="n8664">Канона праздника два. Ирмосы обою
канонов по дважды, а тропари на 12. Последи же един лик, первый ирмос: и другий
лик, другий ирмос.</span></p>

<h3 id="n8665">Канон, [егоже краестрочие:<br id="n8666">
Пятдеся́тницу пра́зднуим.] Творение Космы монаха.<br id="n8667">
Глас 7. Песнь 1.</h3>

<p class="MsoNormal" id="n8668"><span style="color:red" id="n8669">Ирмос:</span> По́нтом покры́
/ фарао́на с колесни́цами / сокруша́яй бра́ни мы́шцею
высо́кою, / пои́м Ему́, я́ко просла́вися.</p>

<p class="MsoNormal" id="n8670"><span style="color:red" id="n8671">Д</span>е́лом, я́коже дре́вле
ученико́м обеща́л еси́, / Уте́шителя Ду́ха посла́вый,
Христе́, / возсия́л еси́ ми́ру свет, Человеколю́бче.</p>

<p class="MsoNormal" id="n8672"><span style="color:red" id="n8673">З</span>ако́ном дре́вле
пропове́данное и проро́ки, испо́лнися: / Боже́ственнаго бо
Ду́ха днесь всем ве́рным благода́ть излия́ся.</p>

<h3 id="n8674">Иный канон, иамвический,<br id="n8675">
творение кир Иоанна Арклийского. Глас 4.<br id="n8676">
Песнь 1.</h3>

<p class="MsoNormal" id="n8677"><span style="color:red" id="n8678">Ирмос:</span> Боже́ственным
покрове́н / медленоязы́чный мра́ком, / извити́йствова
богопи́санный зако́н, / ти́ну бо отря́с очесе́ у́мнаго,
/ ви́дит Су́щаго, / и науча́ется Ду́ха ра́зуму, / хваля́
Боже́ственными пе́сньми.</p>

<p class="MsoNormal" id="n8679"><span style="color:red" id="n8680">Р</span>еко́ша чи́стая и
честна́я уста́: / разлуче́ния вам не бу́дет, о дру́зи!
/ Аз бо на О́тчем вы́шнем престо́ле соседя́, излию́ Ду́ха,
/ возсия́ти жела́ющим благода́ть незави́стную.</p>

<p class="MsoNormal" id="n8681"><span style="color:red" id="n8682">П</span>реде́л преше́дшее
и́стиннейшее, Сло́во, / тихообра́зно соверша́ет се́рдце,
/ де́ло бо сконча́в, возвесели́ дру́ги, / дыха́нием ну́жным
и о́гненными язы́ки, / пода́в Ду́ха Христо́с, я́коже
обеща́ся.</p>

<p class="MsoNormal" id="n8683"><span style="color:red" id="n8684">Катавасия:</span> По́нтом покры́:
<span style="color:red" id="n8685">Б</span>оже́ственным покрове́н:</p>

<h3 id="n8686">Песнь 3.</h3>

<p class="MsoNormal" id="n8687"><span style="color:red" id="n8688">Ирмос:</span> С высоты́ си́лою,
/ ученико́м, Христе́, до́ндеже облеце́теся, рекл еси́,
/ седи́те во Иерусали́ме, / Аз же, я́ко Мене́, Уте́шителя
ино́го, / Ду́ха Моего́ же и О́тча послю́, / в Не́мже
утвердите́ся.</p>

<p class="MsoNormal" id="n8689"><span style="color:red" id="n8690">Б</span>оже́ственнаго Ду́ха
наше́дшая си́ла, / разде́льшийся дре́вле глас, зле согласи́вшихся,
/ во еди́но прили́чие боже́ственне совокупи́, / ве́дением
Тро́ицы вразумля́ющи ве́рныя, / в Не́йже утверди́хомся.</p>

<p class="MsoNormal" id="n8691"><span lang="EN-US" id="n8692">&nbsp;</span></p>

<p class="MsoNormal" id="n8693"><span style="color:red" id="n8694">Ин</span><span lang="EN-US" style="color:red" id="n8695">. </span><span style="color:red" id="n8696">Ирмос</span><span lang="EN-US" style="color:red" id="n8697">:</span><span lang="EN-US" id="n8698"> </span>Разве<span lang="EN-US" id="n8699">́</span>рзе утро<span lang="EN-US" id="n8700">́</span>бы неча<span lang="EN-US" id="n8701">́</span>дствовавшия у<span lang="EN-US" id="n8702">́</span>зы<span lang="EN-US" id="n8703">, / </span>доса<span lang="EN-US" id="n8704">́</span>ду же неудоботерпи<span lang="EN-US" id="n8705">́</span>му благоча<span lang="EN-US" id="n8706">́</span>дствующия<span lang="EN-US" id="n8707">, / </span>еди<span lang="EN-US" id="n8708">́</span>на моли<span lang="EN-US" id="n8709">́</span>тва
проро<span lang="EN-US" id="n8710">́</span>чицы дре<span lang="EN-US" id="n8711">́</span>вле А<span lang="EN-US" id="n8712">́</span>нны<span lang="EN-US" id="n8713">, / </span>нося<span lang="EN-US" id="n8714">́</span>щия
дух сокруше<span lang="EN-US" id="n8715">́</span>н<span lang="EN-US" id="n8716">, / </span>к си<span lang="EN-US" id="n8717">́</span>льному и Бо<span lang="EN-US" id="n8718">́</span>гу ра<span lang="EN-US" id="n8719">́</span>зумов<span lang="EN-US" id="n8720">.</span></p>

<p class="MsoNormal" id="n8721"><span style="color:red" id="n8722">Н</span>епостижи<span lang="EN-US" id="n8723">́</span>ма
есть Богонача<span lang="EN-US" id="n8724">́</span>льнейшая<span lang="EN-US" id="n8725">, / </span>вети<span lang="EN-US" id="n8726">́</span>я бо изъяви<span lang="EN-US" id="n8727">́ </span>безкни<span lang="EN-US" id="n8728">́</span>жныя<span lang="EN-US" id="n8729">, / </span>ры<span lang="EN-US" id="n8730">́</span>бари
прему<span lang="EN-US" id="n8731">́</span>дрыя<span lang="EN-US" id="n8732">, </span>зауша<span lang="EN-US" id="n8733">́</span>ющия сло<span lang="EN-US" id="n8734">́</span>вом<span lang="EN-US" id="n8735">, / </span>и от глубо<span lang="EN-US" id="n8736">́</span>кия но<span lang="EN-US" id="n8737">́</span>щи изыма<span lang="EN-US" id="n8738">́</span>ющия лю<span lang="EN-US" id="n8739">́</span>ди безчи<span lang="EN-US" id="n8740">́</span>сленны<span lang="EN-US" id="n8741">, </span>блиста<span lang="EN-US" id="n8742">́</span>нием Ду<span lang="EN-US" id="n8743">́</span>ха<span lang="EN-US" id="n8744">.</span></p>

<p class="MsoNormal" id="n8745"><span style="color:red" id="n8746">Б</span>я́ше исхо́ден от
нерожде́нна Све́та, / всеси́льный сия́ющий Свет, / Его́же
Сы́ном Оте́ческия вла́сти, / ны́не явля́ет сра́сленное
озаре́ние, / о́гненный глас в Сио́не язы́ком.</p>

<p class="MsoNormal" id="n8747"><span style="color:red" id="n8748">Катавасия:</span> С высоты́
си́лою: <span style="color:red" id="n8749">Р</span>азве́рзе утро́бы:</p>

<h3 id="n8750">Таже, седален, глас 8.<br id="n8751">
Подобен: <span style="color:windowtext" id="n8752">Повеле́нное та́йно:</span></h3>

<p class="MsoNormal" id="n8753"><span style="color:red" id="n8754">С</span>па́совы рачи́телие
ра́дости испо́лнишася, / и дерзнове́ние прия́ша, пре́жде
боя́щиеся, / я́ко Дух Святы́й днесь свы́ше сни́де на
дом учени́ческий, / и ин ина́я глаго́лаше к лю́дем. / Язы́цы
бо разсе́яшася, ви́дими, я́ко огнь, / и сих не опали́, но
па́че ороси́.</p>

<p class="MsoNormal" id="n8755"><span style="color:red" id="n8756">Слава, и ныне, тойже.</span></p>

<h3 id="n8757">Песнь 4.</h3>

<p class="MsoNormal" id="n8758"><span style="color:red" id="n8759">Ирмос:</span> Смотря́яй проро́к
/ в после́дняя Твое́, Христе́, прише́ствие, вопия́ше: /
Твою́ услы́шах, Го́споди, си́лу, / я́ко вся спасти́
пома́занныя Твоя́ прише́л еси́.</p>

<p class="MsoNormal" id="n8760"><span style="color:red" id="n8761">В</span>о проро́цех глаго́лавый,
/ и зако́ном пропове́данный пе́рвее несоверше́нным, / Бог И́стинный
Уте́шитель, / Сло́ва служи́телем и свиде́телем познава́ется
днесь.</p>

<p class="MsoNormal" id="n8762"><span style="color:red" id="n8763">З</span>на́мение Божества́
нося́й, / апо́столом во огни́ Дух раздели́ся, / и стра́нными
язы́ки явля́шеся, / я́ко Оте́ческая Боже́ственная си́ла
гряду́щая есть, самоповели́тельная.</p>

<p class="MsoNormal" id="n8764"><span lang="EN-US" id="n8765">&nbsp;</span></p>

<p class="MsoNormal" id="n8766"><span style="color:red" id="n8767">Ин</span><span lang="EN-US" style="color:red" id="n8768">. </span><span style="color:red" id="n8769">Ирмос</span><span lang="EN-US" style="color:red" id="n8770">:</span><span lang="EN-US" id="n8771"> </span>Царю<span lang="EN-US" id="n8772">́ </span>царе<span lang="EN-US" id="n8773">́</span>й<span lang="EN-US" id="n8774">, /
</span>яковы<span lang="EN-US" id="n8775">́</span>й от якова<span lang="EN-US" id="n8776">́</span>го
еди<span lang="EN-US" id="n8777">́</span>н Сло<span lang="EN-US" id="n8778">́</span>ве произше<span lang="EN-US" id="n8779">́</span>дый <span lang="EN-US" id="n8780">/ </span>от Отца<span lang="EN-US" id="n8781">́
</span>безвино<span lang="EN-US" id="n8782">́</span>внаго<span lang="EN-US" id="n8783">, / </span>равномо<span lang="EN-US" id="n8784">́</span>щнаго Твоего<span lang="EN-US" id="n8785">́ </span>Ду<span lang="EN-US" id="n8786">́</span>ха <span lang="EN-US" id="n8787">/ </span>апо<span lang="EN-US" id="n8788">́</span>столом
и<span lang="EN-US" id="n8789">́</span>стинно посла<span lang="EN-US" id="n8790">́</span>л еси<span lang="EN-US" id="n8791">́, / </span>я<span lang="EN-US" id="n8792">́</span>ко Благоде<span lang="EN-US" id="n8793">́</span>теля пою<span lang="EN-US" id="n8794">́</span>щим<span lang="EN-US" id="n8795">: / </span>сла<span lang="EN-US" id="n8796">́</span>ва держа<span lang="EN-US" id="n8797">́</span>ве Твое<span lang="EN-US" id="n8798">́</span>й<span lang="EN-US" id="n8799">,
</span>Го<span lang="EN-US" id="n8800">́</span>споди<span lang="EN-US" id="n8801">.</span></p>

<p class="MsoNormal" id="n8802"><span style="color:red" id="n8803">Б</span>а́ню Боже́ственную
пакибытия́ сло́вом раствори́в, / ссложе́нное естество́,
дождоточи́ши ми струю́ / от нетленнопрободе́ннаго Твоего́
ребра́, о Бо́жий Сло́ве, / запечатле́я теплото́ю Ду́ха.</p>

<p class="MsoNormal" id="n8804"><span style="color:red" id="n8805">П</span>реклоня́ют вся Уте́шителю
коле́на, / Сы́ну же О́тчу, Отцу́ сра́сленному, / в Ли́цех
бо ви́деша трегу́бых Существо́ и́стинное, / неприкоснове́нное,
безле́тное, еди́ное: / возсия́ бо свет благода́ть Ду́ха.</p>

<p class="MsoNormal" id="n8806"><span style="color:red" id="n8807">Д</span>а испо́лнятся вси
Богонача́льнейшим, / ели́цы служи́телие Трисве́тлаго
Существа́, / па́че естества́ бо соверша́ет, я́ко
благоде́тель, / и огнесве́тит Христо́с во спасе́ние, / всю
дая́ благода́ть Ду́ха.</p>

<h3 id="n8808">Песнь 5.</h3>

<p class="MsoNormal" id="n8809"><span style="color:red" id="n8810">Ирмос:</span> Стра́ха ра́ди
Твоего́ / зача́тый, Го́споди, во чре́ве проро́ков, / и
рожде́нный на земли́ Дух спасе́ния, / апо́стольская сердца́
созида́ет чи́ста / и в ве́рных пра́вый обновля́ется, /
свет бо и мир зане́ Твоя́ повеле́ния.</p>

<p class="MsoNormal" id="n8811"><span style="color:red" id="n8812">Н</span>аше́дшая си́ла
днесь сия́, Дух Благи́й, / Дух прему́дрости Бо́жия, Дух от
Отца́ исходя́й, / и Сы́ном ве́рным нам явле́йся подава́телен,
/ в ни́хже вселя́ется естество́м святы́ни, в не́йже
зри́тся.</p>

<p class="MsoNormal" id="n8813">&nbsp;</p>

<p class="MsoNormal" id="n8814"><span style="color:red" id="n8815">Иный. Ирмос:</span> Реши́тельное
очище́ние грехо́в, / огнедухнове́нную приими́те Ду́ха
ро́су, / о ча́да светообра́зная церко́вная, / ны́не от
Сио́на бо изы́де зако́н, / языкоогнеобра́зная Ду́ха благода́ть.</p>

<p class="MsoNormal" id="n8816"><span style="color:red" id="n8817">Я́</span>коже благоволи́
самовла́стно, / необлада́нный исхо́дит Дух от Отца́, / умудря́я
в язы́цех апо́столы, / печатле́я живоно́сное Сло́во, /
Отчеси́льное, сообра́зное, Его́же Спас рече́.</p>

<p class="MsoNormal" id="n8818"><span style="color:red" id="n8819">Д</span>а исцели́т у́бо
смы́слы от греха́, / и се устроя́ше апо́столов, Бог Сло́во
всенача́льное, пречи́стый дом, / в не́мже единомо́щнаго же
и ссу́щественнаго ны́не вселя́ется Ду́ха свет.</p>

<h3 id="n8820">Песнь 6.</h3>

<p class="MsoNormal" id="n8821"><span style="color:red" id="n8822">Ирмос:</span> Пла́вающего в
молве́ / жите́йских попече́ний / с корабле́м потопля́ема
грехи́, / и душетле́нному зве́рю примета́ема, / я́ко
Ио́на, Христе́, вопию́ Ти: / из смертоно́сныя глубины́
возведи́ мя.</p>

<p class="MsoNormal" id="n8823"><span style="color:red" id="n8824">О</span>т Ду́ха Твоего́ на
плоть вся́кую, / я́коже рекл еси́, бога́тно излия́л еси́,
/ и испо́лнишася вся́ческая Твоего́ ве́дения, Го́споди,
/ я́ко из Отца́ Сын нетле́нно роди́лся еси́, / и Дух
Неразде́льный изы́де.</p>

<p class="MsoNormal" id="n8825">&nbsp;</p>

<p class="MsoNormal" id="n8826"><span style="color:red" id="n8827">Иный. Ирмос:</span> Очище́ние
нам, Христе́, / и спасе́ние, Влады́ко, / возсия́л еси́
от Де́вы, / да я́ко проро́ка / от зве́ря морска́го пе́рсей
Ио́ну, / от тли исхити́ши, всего́ Ада́ма всеро́дна па́дшаго.</p>

<p class="MsoNormal" id="n8828"><span style="color:red" id="n8829">И́</span>стинный нам пра́вый
во утро́бах ве́чно прии́мшим Дух, / да обнови́ши Отчеисхо́дный
и всесовокупле́нно, / вещества́ ненави́стнаго пали́тельный
скверн, / ка́ла же смы́слов чисти́тельный, Вседержи́телю.</p>

<p class="MsoNormal" id="n8830"><span style="color:red" id="n8831">Ж</span>ела́тельное достоя́ние
апо́столом, / сио́няном ча́ющим Твоего́ прише́ствия,
позна́ние / Дух Отчерожде́нна Сло́ва, / речь жесто́кую язы́ческих
ласка́тельств ско́ро показа́в, / огнедохнове́нно утвержда́еши.</p>

<p class="MsoNormal" id="n8832"><span style="color:red" id="n8833">Катавасия:</span> Пла́вающего в
молве́: <span style="color:red" id="n8834">О</span>чище́ние нам, Христе́:</p>

<h3 id="n8835">Кондак, глас 8:</h3>

<p class="MsoNormal" id="n8836"><span style="color:red" id="n8837">Е</span>гда́ снизше́д язы́ки
слия́, / разделя́ше язы́ки Вы́шний, / егда́ же о́гненныя
язы́ки раздая́ше, / в соедине́ние вся призва́, / и согла́сно
сла́вим Всесвята́го Ду́ха.</p>

<p class="MsoNormal" id="n8838"><span style="color:red" id="n8839">Икос:</span> Ско́рое и изве́стное
даждь утеше́ние рабо́м Твои́м, Иису́се, / внегда́
уныва́ти духо́м на́шим, / не разлуча́йся от душ на́ших
в ско́рбех, / не удаля́йся от мы́слей на́ших во обстоя́ниих,
/ но при́сно нас предвари́. / Прибли́жися нам, прибли́жися
везде́ Сый, / я́коже со апо́столы Твои́ми всегда́ еси́,
/ си́це и Тебе́ жела́ющим соедини́ Себе́, Ще́дре,
/ да совоку́плени Тебе́ пое́м, / и славосло́вим Всесвята́го
Ду́ха Твоего́.</p>

<p class="MsoNormal" id="n8840"><span style="color:red" id="n8841">Синаксарий, в Неделю Святыя
Пентикостии.</span></p>

<h3 id="n8842">Песнь 7.</h3>

<p class="MsoNormal" id="n8843"><span style="color:red" id="n8844">Ирмос:</span> В пещь о́гненную /
вве́ржени преподо́бнии о́троцы, / огнь в ро́су преложи́ша,
/ воспева́нием си́це вопию́ще: / благослове́н еси́ Го́споди,
Бо́же оте́ц на́ших.</p>

<p class="MsoNormal" id="n8845"><span style="color:red" id="n8846">В</span>ету́ющим Боже́ственная
вели́чия апо́столом, / Ду́ха де́йство непщева́шеся пия́нство
неве́рствующим, / и́мже Тро́ица познава́ется, еди́н
Бог оте́ц на́ших.</p>

<p class="MsoNormal" id="n8847"><span style="color:red" id="n8848">Н</span>еразде́льное естество́
правосла́вно богосло́вим / Бо́га Отца́ Безнача́льнаго,
/ тоя́жде вла́сти Сло́ва и Ду́ха, / благослове́н еси́,
зову́ще, Бо́же оте́ц на́ших.</p>

<p class="MsoNormal" id="n8849"><span lang="EN-US" id="n8850">&nbsp;</span></p>

<p class="MsoNormal" id="n8851"><span style="color:red" id="n8852">Ин</span><span lang="EN-US" style="color:red" id="n8853">. </span><span style="color:red" id="n8854">Ирмос</span><span lang="EN-US" style="color:red" id="n8855">:</span><span lang="EN-US" id="n8856"> </span>Согла<span lang="EN-US" id="n8857">́</span>сная возшуме<span lang="EN-US" id="n8858">́ </span>орга<span lang="EN-US" id="n8859">́</span>нская песнь<span lang="EN-US" id="n8860">, / </span>почита<span lang="EN-US" id="n8861">́</span>ти златосотворе<span lang="EN-US" id="n8862">́</span>нный безду<span lang="EN-US" id="n8863">́</span>шный истука<span lang="EN-US" id="n8864">́</span>н<span lang="EN-US" id="n8865">, / </span>Уте<span lang="EN-US" id="n8866">́</span>шителева же светоно<span lang="EN-US" id="n8867">́</span>сная благода<span lang="EN-US" id="n8868">́</span>ть почеству<span lang="EN-US" id="n8869">́</span>ет<span lang="EN-US" id="n8870">, / </span>е<span lang="EN-US" id="n8871">́</span>же
вопи<span lang="EN-US" id="n8872">́</span>ти<span lang="EN-US" id="n8873">: / </span>Тро<span lang="EN-US" id="n8874">́</span>ице Еди<span lang="EN-US" id="n8875">́</span>ная<span lang="EN-US" id="n8876">, </span>Равноси<span lang="EN-US" id="n8877">́</span>льная<span lang="EN-US" id="n8878">,
</span>Безнача<span lang="EN-US" id="n8879">́</span>льная<span lang="EN-US" id="n8880">, </span>благослове<span lang="EN-US" id="n8881">́</span>на еси<span lang="EN-US" id="n8882">́.</span></p>

<p class="MsoNormal" id="n8883"><span style="color:red" id="n8884">Г</span>ла́са пророковеща́тельнаго
не разуме́вше, / глаго́лаху безу́мнии виносотворе́нное пия́нство,
/ ре́чи я́ко стра́нны слы́шаша апо́столов: / благочести́вии
же Тебе́ вопие́м боже́ственно: / Богоде́телю всех,
благослове́н еси́.</p>

<p class="MsoNormal" id="n8885"><span style="color:red" id="n8886">Б</span>оже́ственное уче́ние
возгреме́ / ви́дяй виде́ния боже́ственный Ио́иль, / Богонача́льнейшаго,
и́мже излию́, рек, я́коже Сло́ва, Ду́ха Моего́
свозопию́щим: / Естество́ Тривеща́нное Све́тлое, благослове́н
еси́.</p>

<p class="MsoNormal" id="n8887"><span style="color:red" id="n8888">Т</span>ро́ичную у́бо
раздели́ зря благода́ть, / я́ко да яви́т три Ипоста́си,
почита́ти в простоте́ вла́сти, / но во еди́ном ны́не
дни Госпо́дьском, / Сын, Оте́ц и Дух благослове́н.</p>

<h3 id="n8889">Песнь 8.</h3>

<p class="MsoNormal" id="n8890"><span style="color:red" id="n8891">Ирмос:</span> Неопа́льная огню́
в / Сина́и прича́щшаяся / купина́, Бо́га яви́ / медленноязы́чному
и гугни́вому Моисе́ови, / и о́троки ре́вность Бо́жия /
три непреобори́мыя / во огни́ певцы́ показа́: / вся дела́,
Госпо́дня Го́спода по́йте, / и превозноси́те Его́ во
вся ве́ки.</p>

<p class="MsoNormal" id="n8892"><span style="color:red" id="n8893">Ж</span>иво́тну свы́ше бу́рну
носи́му гласо́вне, / Ду́ха Всесвята́го дыха́нию рыбаре́м,
/ о́гненных ви́дом язы́к вели́чия Бо́жия вети́йствоваху:
/ вся дела́, Го́спода по́йте, и превозноси́те во вся ве́ки.</p>

<p class="MsoNormal" id="n8894"><span style="color:red" id="n8895">Я́</span>ко на некаса́емую
превосходя́ще го́ру, / не боя́щеся огня́ страша́ща, / прииди́те
и ста́нем на горе́ Сио́нской, во гра́де Жива́го Бо́га,
/ духоно́сным ученико́м ны́не слику́юще: / вся дела́,
Го́спода по́йте, и превозноси́те во вся ве́ки.</p>

<p class="MsoNormal" id="n8896">&nbsp;</p>

<p class="MsoNormal" id="n8897"><span style="color:red" id="n8898">Ин</span><span lang="EN-US" style="color:red" id="n8899">. </span><span style="color:red" id="n8900">Ирмос</span><span lang="EN-US" style="color:red" id="n8901">:</span><span lang="EN-US" id="n8902"> </span>Разреша<span lang="EN-US" id="n8903">́</span>ет у<span lang="EN-US" id="n8904">́</span>зы и ороша<span lang="EN-US" id="n8905">́</span>ет пла<span lang="EN-US" id="n8906">́</span>мень <span lang="EN-US" id="n8907">/ </span>трисве<span lang="EN-US" id="n8908">́</span>тлый богонача<span lang="EN-US" id="n8909">́</span>лия о<span lang="EN-US" id="n8910">́</span>браз<span lang="EN-US" id="n8911">, / </span>пою<span lang="EN-US" id="n8912">́</span>т о<span lang="EN-US" id="n8913">́</span>троцы<span lang="EN-US" id="n8914">, / </span>благослови<span lang="EN-US" id="n8915">́</span>т же Еди<span lang="EN-US" id="n8916">́</span>наго Спа<span lang="EN-US" id="n8917">́</span>са и Вседе<span lang="EN-US" id="n8918">́</span>теля<span lang="EN-US" id="n8919">, / </span>я<span lang="EN-US" id="n8920">́</span>ко
Благоде<span lang="EN-US" id="n8921">́</span>теля<span lang="EN-US" id="n8922">, / </span>сотворе<span lang="EN-US" id="n8923">́</span>нная вся<span lang="EN-US" id="n8924">́</span>ческая тварь<span lang="EN-US" id="n8925">.</span></p>

<p class="MsoNormal" id="n8926"><span style="color:red" id="n8927">П</span>а́мять Христо́с
человекоспаси́тельных слове́с, / я́же от Отца́ слы́шав
апо́столом рече́, / Дух устроя́ет языкоо́гненным виде́нием,
/ посажда́я благослове́нно усвое́нную, / учуже́нная же пое́т
Тя тварь.</p>

<p class="MsoNormal" id="n8928"><span style="color:red" id="n8929">С</span>паси́тельно самовлады́чний
Еди́н, Свет самосия́тельный, / и пода́тельный све́та сый,
прише́л еси́ исполня́я апо́столы, / честны́й я́ко
верх Твои́м рабо́м, / насыти́тельный же Дух подава́еши.</p>

<p class="MsoNormal" id="n8930"><span style="color:red" id="n8931">П</span>оя́ху проро́к
духонасыще́нная уста́, / Твое́ теле́сное, о Царю́,
прише́ствие, / и Дух от недр О́тчих произше́дший, / несозда́нный,
зданноде́телен, сопресто́лен Тебе́, / еди́наго вочелове́чения
ве́рным честь.</p>

<p class="MsoNormal" id="n8932"><span style="color:red" id="n8933">Хва́лим, благослови́м,
покланя́емся Го́сподеви, пою́ще и превознося́ще во вся
ве́ки.</span></p>

<p class="MsoNormal" id="n8934"><span style="color:red" id="n8935">Катавасия:</span> Неопа́льная
огню́: <span style="color:red" id="n8936">Р</span>азреша́ет у́зы:</p>

<p class="MsoNormal" id="n8937"><span style="color:red" id="n8938">Честне́йшую: не поем, но поем
припев праздника:</span> Апо́столи, соше́ствие Уте́шителя
зря́ще, удиви́шася, / ка́ко в ви́де о́гненных
язы́к яви́ся Дух Святы́й.</p>

<h3 id="n8939">Песнь 9.</h3>

<p class="MsoNormal" id="n8940"><span style="color:red" id="n8941">Ирмос:</span> Не тле́ния искуше́нием
ро́ждшая, / и Всехитрецу́ Сло́ву плоть взаимода́вшая, / Ма́ти
Неискусому́жная Де́во Богоро́дице, / прия́телище Нестерпи́маго,
/ село́ Невмести́маго Зижди́теля Твоего́, / Тя велича́ем.</p>

<p class="MsoNormal" id="n8942"><span style="color:red" id="n8943">Н</span>а паля́щей дре́вле
о́гненной колесни́це, / ревни́тель и огнедохнове́нный ра́дуяся
носи́м, / е́же ны́не возсия́вшее дохнове́ние свы́ше
апо́столом явля́ше, / от него́же освяти́вшеся, Тро́ицу
всем сказа́ша.</p>

<p class="MsoNormal" id="n8944"><span style="color:red" id="n8945">З</span>ако́на есте́ств
кроме́, стра́нное слы́шашеся ученико́в, / еди́ному бо
гла́су глася́щу Ду́ха благода́тию, / разли́чне оглаша́хуся
лю́дие, племена́ и язы́ки боже́ственная вели́чия, / Тро́ицы
ве́дению науча́юще.</p>

<p class="MsoNormal" id="n8946">&nbsp;</p>

<p class="MsoNormal" id="n8947"><span style="color:red" id="n8948">Ин</span><span lang="EN-US" style="color:red" id="n8949">. </span><span style="color:red" id="n8950">Ирмос</span><span lang="EN-US" style="color:red" id="n8951">:</span><span lang="EN-US" id="n8952"> </span>Ра<span lang="EN-US" id="n8953">́</span>дуйся<span lang="EN-US" id="n8954">, </span>Цари<span lang="EN-US" id="n8955">́</span>це<span lang="EN-US" id="n8956">, / </span>матероде<span lang="EN-US" id="n8957">́</span>вственная сла<span lang="EN-US" id="n8958">́</span>во<span lang="EN-US" id="n8959">, / </span>вся<span lang="EN-US" id="n8960">́</span>ка
бо удобообраща<span lang="EN-US" id="n8961">́</span>тельная <span lang="EN-US" id="n8962">/ </span>благоглаго<span lang="EN-US" id="n8963">́</span>ливая уста<span lang="EN-US" id="n8964">́ </span>вити<span lang="EN-US" id="n8965">́</span>йствовати не мо<span lang="EN-US" id="n8966">́</span>гут<span lang="EN-US" id="n8967">, / </span>Тебе<span lang="EN-US" id="n8968">́ </span>пе<span lang="EN-US" id="n8969">́</span>ти
досто<span lang="EN-US" id="n8970">́</span>йно<span lang="EN-US" id="n8971">, / </span>изумева<span lang="EN-US" id="n8972">́</span>ет же ум всяк Твое<span lang="EN-US" id="n8973">́ </span>Рождество<span lang="EN-US" id="n8974">́ </span>разуме<span lang="EN-US" id="n8975">́</span>ти<span lang="EN-US" id="n8976">. / </span>Те<span lang="EN-US" id="n8977">́</span>мже Тя согла<span lang="EN-US" id="n8978">́</span>сно сла<span lang="EN-US" id="n8979">́</span>вим<span lang="EN-US" id="n8980">.</span></p>

<p class="MsoNormal" id="n8981"><span style="color:red" id="n8982">П</span>е<span lang="EN-US" id="n8983">́</span>ти
подоба<span lang="EN-US" id="n8984">́</span>ше естественножи<span lang="EN-US" id="n8985">́</span>зненную
Отрокови<span lang="EN-US" id="n8986">́</span>цу<span lang="EN-US" id="n8987">, / </span>еди<span lang="EN-US" id="n8988">́</span>на бо во чре<span lang="EN-US" id="n8989">́</span>ве скры Сло<span lang="EN-US" id="n8990">́</span>во<span lang="EN-US" id="n8991">, / </span>тая<span lang="EN-US" id="n8992">́</span>щееся
неду<span lang="EN-US" id="n8993">́</span>гующаго челове<span lang="EN-US" id="n8994">́</span>ческаго
естества<span lang="EN-US" id="n8995">́. / </span>И<span lang="EN-US" id="n8996">́</span>же в десны<span lang="EN-US" id="n8997">́</span>х страна<span lang="EN-US" id="n8998">́</span>х ны<span lang="EN-US" id="n8999">́</span>не седя<span lang="EN-US" id="n9000">́</span>й О<span lang="EN-US" id="n9001">́</span>тчих<span lang="EN-US" id="n9002">, / </span>посла<span lang="EN-US" id="n9003">́
</span>благода<span lang="EN-US" id="n9004">́</span>ть Ду<span lang="EN-US" id="n9005">́</span>ха<span lang="EN-US" id="n9006">.</span></p>

<p class="MsoNormal" id="n9007"><span style="color:red" id="n9008">Е</span>ли́цем дхну богото́чная
благода́ть, / светя́щеся, блиста́юще, / изменя́еми стра́нным
измене́нием благоле́пнейшим, / равноси́льствующую несеко́мую
уве́девше прему́дрость, / Трисве́тлое существо́ сла́вим.</p>

<p class="MsoNormal" id="n9009"><span style="color:red" id="n9010">Таже катавасия, оба ирмосы вкупе.</span></p>

<h3 id="n9011">Ексапостиларий.<br id="n9012">
Подобен: <span style="color:windowtext" id="n9013">Не́бо звезда́ми:</span></h3>

<p class="MsoNormal" id="n9014"><span style="color:red" id="n9015">В</span>сесвяты́й Ду́ше,
исходя́й из Отца́, / и Сы́ном прише́дый к безкни́жным
ученико́м, / Тебе́, Бо́га позна́вших, спаси́ и поми́луй
всех. <span style="color:red" id="n9016">[Дважды.]</span></p>

<h4 id="n9017">Слава, и ныне: другий подобен:</h4>

<p class="MsoNormal" id="n9018"><span style="color:red" id="n9019">С</span>вет Оте́ц, Свет Сло́во,
Свет и Святы́й Дух, / И́же во язы́цех о́гненных апо́столом
посла́ся, / и Тем весь мир просвеща́ется Тро́ицу почита́ти
Святу́ю.</p>

<h3 id="n9020">На хвалитех, Вся́кое дыха́ние:<br id="n9021">
поставим стихов 6, и поем настоящия самогласны,<br id="n9022">
глас 4, повторяюще я:</h3>

<p class="MsoNormal" id="n9023"><span style="color:red" id="n9024">П</span>ресла́вная днесь / ви́деша
вси язы́цы во гра́де Дави́дове, / егда́ Дух сни́де Святы́й
во о́гненных язы́цех, / я́коже богоглаго́ливый Лука́
повеству́ет, / глаго́лет бо: / со́бранным ученико́м Христо́вым,
/ бысть шум, я́коже носи́му дыха́нию бу́рну, / и испо́лни
дом, иде́же бя́ху седя́ще, / и вси нача́ша глаго́лати стра́нными
глаго́лы, / стра́нными уче́нии, / стра́нными повеле́нии
Святы́я Тро́ицы. <span style="color:red" id="n9025">[Дважды.]</span></p>

<p class="MsoNormal" id="n9026"><span style="color:red" id="n9027">Д</span>ух Святы́й бе у́бо
при́сно, и есть, и бу́дет, / ниже́ начина́емь, ниже́
престая́й, / но при́сно Отцу́ и Сы́ну счине́н и счисля́емь,
/ Живо́т и животворя́й, / Свет и све́та пода́тель, / самоблаги́й
и исто́чник благосты́ни, / И́мже Оте́ц познава́ется и
Сын прославля́ется, / и от всех познава́ется, / еди́на си́ла,
еди́но счета́ние, / еди́но поклоне́ние Святы́я Тро́ицы.
<span style="color:red" id="n9028">[Дважды.]</span></p>

<p class="MsoNormal" id="n9029"><span style="color:red" id="n9030">Д</span>ух Святы́й Свет и Живо́т,
/ и живы́й исто́чник у́мный, / Дух прему́дрости, Дух ра́зума,
/ благи́й, пра́вый, у́мный, облада́яй, / очища́яй
прегреше́ния, / Бог и боготворяй, / Огнь от Огня́ происходя́й, /
глаго́ляй, де́яй, разделя́яй дарова́ния, / И́мже проро́цы
вси, / и боже́ственнии апо́столи с му́ченики венча́шася, / стра́нное
слы́шание, / стра́нное виде́ние, / огнь разделя́яйся в
подая́ние дарова́ний. <span style="color:red" id="n9031">[Дважды.]</span></p>

<p class="MsoNormal" id="n9032"><span style="color:red" id="n9033">Слава, и ныне, глас 6: </span>Царю́
Небе́сный, / Уте́шителю, Ду́ше и́стины, / И́же везде́
сый / и вся исполня́яй, / Сокро́вище благи́х / и жи́зни
Пода́телю, / прииди́ и всели́ся в ны, / и очи́сти ны от вся́кия
скве́рны, / и спаси́, Бла́же, ду́ши на́ша.</p>

<p class="MsoNormal" id="n9034"><span style="color:red" id="n9035">Славословие великое. Отпустительный
тропарь праздника. Таже, ектении.</span></p>

<h3 id="n9036">И творит священник отпуст сице:</h3>

<p class="MsoNormal" id="n9037"><span style="color:red" id="n9038">И́</span>же в ви́дении о́гненных
язы́к, с небесе́ низпосла́вый Пресвята́го Ду́ха на
святы́я Своя́ ученики́ и апо́столы, Христо́с и́стинный
Бог наш, моли́твами Пречи́стыя Своея́ Ма́тере, святы́х
сла́вных и всехва́льных апо́стол, и всех святы́х, поми́лует
и спасе́т нас, я́ко Благи́й и Человеколю́бец.</p>

<p class="MsoNormal" id="n9039"><span style="color:red" id="n9040">И час 1. На 1-м часе тропарь
праздника. По Трисвятом кондак праздника. И конечный отпуст.</span></p>

<h2 style="margin-left:0in;text-indent:0in" id="n9041"><a name="_НА_ЛИТУРГИИ_11" id="n9042"></a><span style="text-transform:none" id="n9043">НА ЛИТУРГИИ</span></h2>

<h3 id="n9044">Глаголем антифоны сия.<br id="n9045">
Антифон 1, псалом 18, глас 2.</h3>

<p class="MsoNormal" id="n9046"><span style="color:red" id="n9047">Стих 1: </span>Небеса́ пове́дают
/ сла́ву Бо́жию.</p>

<p class="MsoNormal" id="n9048"><b id="n9049"><span style="color:red" id="n9050">М</span>оли́твами Богоро́дицы,
Спа́се, спаси́ нас.</b></p>

<p class="MsoNormal" id="n9051"><span style="color:red" id="n9052">И другий лик, тойже стих:</span>
Небеса́ пове́дают сла́ву Бо́жию, / творе́ние же руку́
Его́ возвеща́ет твердь.</p>

<p class="MsoNormal" id="n9053"><b id="n9054"><span style="color:red" id="n9055">М</span>оли́твами Богоро́дицы,
Спа́се, спаси́ нас.</b></p>

<p class="MsoNormal" id="n9056"><span style="color:red" id="n9057">Стих 2: </span>День дни отрыга́ет
глаго́л, / и нощь но́щи возвеща́ет ра́зум.</p>

<p class="MsoNormal" id="n9058"><b id="n9059"><span style="color:red" id="n9060">М</span>оли́твами Богоро́дицы,
Спа́се, спаси́ нас.</b></p>

<p class="MsoNormal" id="n9061"><span style="color:red" id="n9062">Стих 3: </span>Во всю зе́млю
изы́де веща́ние их, / и в концы́ вселе́нныя глаго́лы
их.</p>

<p class="MsoNormal" id="n9063"><b id="n9064"><span style="color:red" id="n9065">М</span>оли́твами Богоро́дицы,
Спа́се, спаси́ нас.</b></p>

<p class="MsoNormal" id="n9066"><span style="color:red" id="n9067">Слава, и ныне:</span> Моли́твами
Богоро́дицы, Спа́се, спаси́ нас.</p>

<h3 id="n9068">Антифон 2, псалом 19, глас тойже.</h3>

<p class="MsoNormal" id="n9069"><span style="color:red" id="n9070">Стих 1: </span>Услы́шит тя
Госпо́дь / в день печа́ли.</p>

<p class="MsoNormal" id="n9071"><b id="n9072"><span style="color:red" id="n9073">С</span>паси́ ны, Уте́шителю
Благи́й, / пою́щия Ти: аллилу́иа.</b></p>

<p class="MsoNormal" id="n9074"><span style="color:red" id="n9075">Другая страна тойже стих:</span>
Услы́шит тя Госпо́дь в день печа́ли, / защи́тит тя и́мя
Бо́га Иа́ковля.</p>

<p class="MsoNormal" id="n9076"><b id="n9077"><span style="color:red" id="n9078">С</span>паси́ ны, Уте́шителю
Благи́й, / пою́щия Ти: аллилу́иа.</b></p>

<p class="MsoNormal" id="n9079"><span style="color:red" id="n9080">Стих 2: </span>По́слет ти по́мощь
от Свята́го, / и от Сио́на засту́пит тя.</p>

<p class="MsoNormal" id="n9081"><b id="n9082"><span style="color:red" id="n9083">С</span>паси́ ны, Уте́шителю
Благи́й, / пою́щия Ти: аллилу́иа.</b></p>

<p class="MsoNormal" id="n9084"><span style="color:red" id="n9085">Стих 3: </span>Даст ти Госпо́дь
по се́рдцу твоему́, / и весь сове́т твой испо́лнит.</p>

<p class="MsoNormal" id="n9086"><b id="n9087"><span style="color:red" id="n9088">С</span>паси́ ны, Уте́шителю
Благи́й, / пою́щия Ти: аллилу́иа.</b></p>

<p class="MsoNormal" id="n9089"><span style="color:red" id="n9090">Слава, и ныне:</span><b id="n9091"> </b>Единоро́дный
Сы́не:</p>

<h3 id="n9092">Антифон 3, псалом 20, глас 8.</h3>

<p class="MsoNormal" id="n9093"><span style="color:red" id="n9094">Стих 1: </span>Го́споди, си́лою
Твое́ю возвесели́тся царь.</p>

<h3 id="n9095">Тропарь, глас тойже:</h3>

<p class="MsoNormal" id="n9096"><span style="color:red" id="n9097">Б</span>лагослове́н еси́,
Христе́ Бо́же наш, / И́же прему́дры ловцы́ явле́й,
/ низпосла́в им Ду́ха Свята́го, / и те́ми уловле́й
вселе́нную, / Человеколю́бче, сла́ва Тебе́.</p>

<p class="MsoNormal" id="n9098"><span style="color:red" id="n9099">Другий лик, тойже стих:</span> Го́споди,
си́лою Твое́ю возвесели́тся царь, / и о спасе́нии Твое́м
возра́дуется зело́.</p>

<p class="MsoNormal" id="n9100"><span style="color:red" id="n9101">Тропарь:</span> <b id="n9102">Благослове́н
еси́, Христе́ Бо́же наш:</b></p>

<p class="MsoNormal" id="n9103"><span style="color:red" id="n9104">Стих 2: </span>Жела́ние се́рдца
его́ дал еси́ ему́, / и хоте́ния устну́ его́ не́си
лиши́л его́.</p>

<p class="MsoNormal" id="n9105"><span style="color:red" id="n9106">Тропарь:</span> <b id="n9107">Благослове́н
еси́, Христе́ Бо́же наш:</b></p>

<p class="MsoNormal" id="n9108"><span style="color:red" id="n9109">Стих 3: </span>Я́ко предвари́л
еси́ его́ благослове́нием благосты́нным, / положи́л еси́
на главе́ его́ вене́ц от ка́мене че́стна.</p>

<p class="MsoNormal" id="n9110"><span style="color:red" id="n9111">Тропарь:</span> <b id="n9112">Благослове́н
еси́, Христе́ Бо́же наш:</b></p>

<h3 id="n9113">Входное:</h3>

<p class="MsoNormal" id="n9114"><span style="color:red" id="n9115">В</span>ознеси́ся Го́споди
си́лою Твое́ю, / воспое́м и пое́м си́лы Твоя́.</p>

<h4 id="n9116">Таже, тропарь, глас 8:</h4>

<p class="MsoNormal" id="n9117"><span style="color:red" id="n9118">Б</span>лагослове́н еси́,
Христе́ Бо́же наш, / И́же прему́дры ловцы́
явле́й, / низпосла́в им Ду́ха Свята́го, / и те́ми
уловле́й вселе́нную, / Человеколю́бче, сла́ва Тебе́.</p>

<h4 id="n9119">Слава, и ныне, кондак, глас тойже:</h4>

<p class="MsoNormal" id="n9120"><span style="color:red" id="n9121">Е</span>гда́ снизше́д язы́ки
слия́, / разделя́ше язы́ки Вы́шний, / егда́ же о́гненныя
язы́ки раздая́ше, / в соедине́ние вся призва́, / и согла́сно
сла́вим Всесвята́го Ду́ха.</p>

<h3 id="n9122">Вместо же Трисвятаго:</h3>

<p class="MsoNormal" id="n9123"><span style="color:red" id="n9124">Е</span>ли́цы во Христа́
крести́стеся, / во Христа́ облеко́стеся, / аллилу́иа.</p>

<h3 id="n9125">Прокимен, глас 8:</h3>

<p class="MsoNormal" id="n9126"><span style="color:red" id="n9127">В</span>о всю зе́млю изы́де
веща́ние их, / и в концы́ вселе́нныя глаго́лы их.<span style="color:red" id="n9128"> Стих:</span> Небеса́ пове́дают сла́ву Бо́жию,
творе́ние же руку́ Его́ возвеща́ет твердь. <span style="color:red" id="n9129">[И до отдания.]</span></p>

<h3 id="n9130">Апостол в Деяниих, зачало 3.<br id="n9131">
[Деян. 2, 1 – 11.]</h3>

<p class="MsoNormal" id="n9132"><span style="color:red" id="n9133">В</span>о дни о́ны, егда́
скончава́шася дни́е Пятдеся́тницы, бе́ша вси апо́столи
единоду́шно вку́пе. И бысть внеза́пу с небесе́ шум, я́ко
носи́му дыха́нию бу́рну, и испо́лни весь дом, иде́же
бя́ху седя́ще: и яви́шася им разделе́ни язы́цы я́ко
о́гненни, се́де же на еди́ном ко́емждо их. И испо́лнишася
вси Ду́ха Свя́та и нача́ша глаго́лати ины́ми язы́ки,
я́коже Дух дая́ше им провещава́ти. Бя́ху же во Иерусали́ме
живу́щии иуде́и, му́жие благогове́йнии, от всего́ язы́ка,
и́же под небесе́м. Бы́вшу же гла́су сему́, сни́деся
наро́д и смяте́ся, я́ко слы́шаху еди́н ко́йждо их
свои́м язы́ком глаго́лющих их. Дивля́хуся же вси и чудя́хуся,
глаго́люще друг ко дру́гу: не се ли, вси сии суть глаго́лющии
галиле́ане? И ка́ко мы слы́шим ко́йждо свой язы́к наш,
в не́мже роди́хомся, па́рфяне и ми́дяне и елами́те, и
живу́щии в Месопота́мии, во Иуде́и же и Каппадоки́и, в По́нте
и во Аси́и, во Фриги́и же и Памфили́и, во Еги́пте и страна́х
Ливи́и, я́же при Кирини́и, и приходя́щии ри́мляне,
иуде́е же и прише́льцы, кри́тяне и ара́вляне, слы́шим
глаго́лющих их на́шими язы́ки вели́чия Бо́жия.</p>

<h3 id="n9134">Аллилуиа, глас 1:</h3>

<p class="MsoNormal" id="n9135"><span style="color:red" id="n9136">Стих:</span> Сло́вом Госпо́дним
небеса́ утверди́шася, и Ду́хом уст Его́ вся си́ла их. <span style="color:red" id="n9137">Стих:</span> С небесе́ призре́ Госпо́дь, ви́де
вся сы́ны челове́ческия.</p>

<h3 id="n9138">Евангелие от Иоанна, зачало 27.<br id="n9139">
[Ин. 7, 37 – 52; 8, 12.]</h3>

<p class="MsoNormal" id="n9140"><span style="color:red" id="n9141">В</span> после́дний день вели́кий
пра́здника стоя́ше Иису́с и зва́ше, глаго́ля: а́ще
кто жа́ждет, да прии́дет ко Мне и пие́т. Ве́руяй в Мя, я́коже
рече́ Писа́ние, ре́ки от чре́ва его́ истеку́т
воды́ жи́вы. Сие́ же рече́ о Ду́се, Его́же хотя́ху
приима́ти ве́рующии во и́мя Его́: не у бо бе Дух Святы́й,
я́ко Иису́с не у бе просла́влен. Мно́зи же от наро́да
слы́шавше сло́во, глаго́лаху: Сей есть вои́стинну проро́к.
Друзи́и глаго́лаху: Сей есть Христо́с. О́вии же глаго́лаху:
еда́ от Галиле́и Христо́с прихо́дит? Не Писа́ние ли
рече́, я́ко от се́мене Дави́дова и от Вифлее́мския ве́си,
иде́же бе Дави́д, Христо́с прии́дет? Ра́спря у́бо
бысть в наро́де Его́ ра́ди. Не́цыи же от них хотя́ху я́ти
Его́, но никто́же возложи́ Нань ру́це. Приидо́ша же
слуги́ ко архиере́ом и фарисе́ом, и ре́ша им ти́и:
почто́ не приведо́сте Его́? Отвеща́ша слуги́: николи́же
та́ко есть глаго́лал челове́к, я́ко Сей Челове́к. Отвеща́ша
у́бо им фарисе́е: еда́ и вы прельще́ни бы́сте? Еда́
кто от князь ве́рова вонь, или́ от фарисе́й? Но наро́д сей,
и́же не весть зако́на, про́кляти суть. Глаго́ла Никоди́м
к ним, и́же прише́дый к Нему́ но́щию, еди́н сый от
них: Еда́ зако́н наш су́дит челове́ку, а́ще не слы́шит
от него́ пре́жде и разуме́ет, что твори́т? Отвеща́ша и
реко́ша ему́: еда́ и ты от Галиле́и еси́? Испыта́й
и виждь, я́ко проро́к от Галиле́и не прихо́дит. Па́ки
же им Иису́с рече́ глаго́ля: Аз есмь свет ми́ру, ходя́й
по Мне не и́мать ходи́ти во тьме, но и́мать свет живо́тный.</p>

<h3 id="n9142">За Достойно: поем и до отдания:</h3>

<p class="MsoNormal" id="n9143"><span style="color:red" id="n9144">А</span>по́столи, соше́ствие
Уте́шителя зря́ще, удиви́шася, / ка́ко в ви́де о́гненных
язы́к яви́ся Дух Святы́й.</p>

<p class="MsoNormal" id="n9145"><span style="color:red" id="n9146">Ирмос, глас 4:</span> Ра́дуйся,
Цари́це, / матероде́вственная сла́во, / вся́ка бо
удобообраща́тельная / благоглаго́ливая уста́ вити́йствовати
не мо́гут, / Тебе́ пе́ти досто́йно, / изумева́ет же ум
всяк Твое́ Рождество́ разуме́ти. / Те́мже Тя согла́сно
сла́вим.</p>

<h3 id="n9147">Причастный:</h3>

<p class="MsoNormal" id="n9148"><span style="color:red" id="n9149">Д</span>ух Твой Благи́й наста́вит
мя на зе́млю пра́ву. / <span style="color:red" id="n9150">А</span>ллилу́иа,
<span style="color:red" id="n9151">трижды.</span></p>

<p class="MsoNormal" id="n9152"><span style="color:red" id="n9153">И по отпусте на Литургии глаголется
9-й час по обычаю.</span></p>

<p class="MsoNormal" id="n9154">&nbsp;</p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;" id="n9155"><br clear="all" style="page-break-before:auto" id="n9156">
</span>

<div class="WordSection15" id="n9157">

<h2 style="margin-left:0in;text-indent:0in" id="n9158"><a name="_В_НЕДЕЛЮ_ВЕЧЕРА" id="n9159"></a>В
НЕДЕЛЮ ВЕЧЕРА<br id="n9160">
СВЯТЫЯ ПЯТДЕСЯТНИЦЫ<br id="n9161">
НА ВЕЛИЦЕЙ ВЕЧЕРНИ</h2>

<p class="MsoNormal" align="center" style="text-align:center;text-indent:0in" id="n9162"><span style="color:red" id="n9163">Знаменает последования ради коленопреклонения.</span></p>

<p class="MsoNormal" id="n9164"><span style="color:red" id="n9165">Начинает иерей:</span>
Благослове́н Бог наш: <span style="color:red" id="n9166">И глаголет учиненный чтец:</span>
Царю́ Небе́сный: <span style="color:red" id="n9167">и предначинательный псалом.</span></p>

<h3 id="n9168">Таже диакон, аще есть, аще же ни,<br id="n9169">
священник глаголет ектению великую:</h3>

<p class="MsoNormal" id="n9170"><span style="color:red" id="n9171">М</span>и́ром Го́споду
помо́лимся.</p>

<p class="MsoNormal" id="n9172"><span style="color:red" id="n9173">Лик:</span> Го́споди,
поми́луй.</p>

<p class="MsoNormal" id="n9174"><span style="color:red" id="n9175">О</span> свы́шнем ми́ре и
спасе́нии душ на́ших Го́споду помо́лимся.</p>

<p class="MsoNormal" id="n9176"><span style="color:red" id="n9177">О</span> ми́ре все́го
ми́ра, благостоя́нии Святы́х Бо́жиих Церкве́й и
соедине́нии всех Го́споду помо́лимся.</p>

<p class="MsoNormal" id="n9178"><span style="color:red" id="n9179">О</span> святе́м хра́ме
сем и с ве́рою, благогове́нием и стра́хом Бо́жиим
входя́щих в онь Го́споду помо́лимся.</p>

<p class="MsoNormal" id="n9180"><span style="color:red" id="n9181">О</span> вели́ком
господи́не и отце́ на́шем, Святе́йшем Патриа́рхе <span style="color:red" id="n9182">(имя рек)</span>, и о господи́не на́шем
Преосвяще́ннейшем митрополи́те <span style="color:red" id="n9183">(или</span>
архиепи́скопе<span style="color:red" id="n9184">, или </span>епи́скопе<span style="color:red" id="n9185">) (имя рек)</span>, честне́м пресви́терстве, и
е́же во Христе́ диа́констве и о всем при́чте и лю́дех
Го́споду помо́лимся.</p>

<p class="MsoNormal" id="n9186"><span style="color:red" id="n9187">О</span> богохрани́мей
стране́ на́шей, власте́х и во́инстве ея́,
Го́споду помо́лимся.</p>

<p class="MsoNormal" id="n9188"><span style="color:red" id="n9189">О</span> граде́ сем <span style="color:red" id="n9190">(или</span> о ве́си сей<span style="color:red" id="n9191">, или </span>о
святе́й оби́тели сей<span style="color:red" id="n9192">)</span>, вся́ком
гра́де, стране́ и ве́рою живу́щих в них Го́споду
помо́лимся.</p>

<p class="MsoNormal" id="n9193"><span style="color:red" id="n9194">О</span> благорастворе́нии
возду́хов, о изоби́лии плодо́в земны́х и вре́менех
ми́рных Го́споду помо́лимся.</p>

<p class="MsoNormal" id="n9195"><span style="color:red" id="n9196">О</span> пла́вающих,
путеше́ствующих, неду́гующих, стра́ждущих, плене́нных и о
спасе́нии их Го́споду помо́лимся.</p>

<p class="MsoNormal" id="n9197"><span style="color:red" id="n9198">О</span> предстоя́щих
лю́дех и ожида́ющих благода́ти Свята́го Ду́ха,
Го́споду помо́лимся.</p>

<p class="MsoNormal" id="n9199"><span style="color:red" id="n9200">О</span> приклоня́ющих
сердца́ своя́ пред Го́сподем и коле́на, Го́споду
помо́лимся.</p>

<p class="MsoNormal" id="n9201"><span style="color:red" id="n9202">О</span> е́же укрепи́тися
нам к соверше́нию богоуго́дне, Го́споду помо́лимся.</p>

<p class="MsoNormal" id="n9203"><span style="color:red" id="n9204">О</span> е́же
низпосла́тися бога́тым ми́лостем Его́ на ны, Го́споду
помо́лимся.</p>

<p class="MsoNormal" id="n9205"><span style="color:red" id="n9206">О</span> е́же прия́ти
коленоприклоне́ния на́ша я́ко фимиа́м пред Ним,
Го́споду помо́лимся.</p>

<p class="MsoNormal" id="n9207"><span style="color:red" id="n9208">О</span> тре́бующих от
Него́ по́мощи, Го́споду помо́лимся.</p>

<p class="MsoNormal" id="n9209"><span style="color:red" id="n9210">О</span> изба́витися нам от
вся́кия ско́рби, гне́ва и ну́жды Го́споду
помо́лимся.</p>

<p class="MsoNormal" id="n9211"><span style="color:red" id="n9212">З</span>аступи́, спаси́,
поми́луй и сохрани́ нас, Бо́же, Твое́ю Благода́тию.</p>

<p class="MsoNormal" id="n9213"><span style="color:red" id="n9214">П</span>ресвяту́ю,
Пречи́стую, Преблагослове́нную, Сла́вную Влады́чицу на́шу
Богоро́дицу и Присноде́ву Мари́ю со все́ми святы́ми
помяну́вше, са́ми себе́, и друг дру́га, и весь живо́т
наш Христу́ Бо́гу предади́м.</p>

<p class="MsoNormal" id="n9215"><span style="color:red" id="n9216">Лик:</span> Тебе́,
Го́споди.</p>

<p class="MsoNormal" id="n9217"><span style="color:red" id="n9218">Таже священник возглас:</span>
Я́ко подоба́ет Тебе́ вся́кая сла́ва, честь и
поклоне́ние, Отцу́ и Сы́ну и Свято́му Ду́ху,
ны́не и при́сно и во ве́ки веко́в.</p>

<p class="MsoNormal" id="n9219"><span style="color:red" id="n9220">Лик:</span> Ами́нь.</p>

<h3 id="n9221">Таже поем: Го́споди воззва́х: и поставим стихов 6.<br id="n9222">
И поем стихиры самогласны, глас 4,<br id="n9223">
повторяюще я:</h3>

<p class="MsoNormal" id="n9224"><span style="color:red" id="n9225">П</span>ресла́вная днесь /
ви́деша вси язы́цы во гра́де Дави́дове, / егда́ Дух
сни́де Святы́й во о́гненных язы́цех, / я́коже
богоглаго́ливый Лука́ повеству́ет, / глаго́лет бо: / со́бранным
ученико́м Христо́вым, / бысть шум, я́коже носи́му
дыха́нию бу́рну, / и испо́лни дом, иде́же бя́ху
седя́ще, / и вси нача́ша глаго́лати стра́нными
глаго́лы, / стра́нными уче́нии, / стра́нными
повеле́нии Святы́я Тро́ицы. <span style="color:red" id="n9226">[Дважды.]</span></p>

<p class="MsoNormal" id="n9227"><span style="color:red" id="n9228">Д</span>ух Святы́й бе у́бо
при́сно, и есть, и бу́дет, / ниже́ начина́емь, ниже́
престая́й, / но при́сно Отцу́ и Сы́ну счине́н и
счисля́емь, / Живо́т, и животворя́й, / Свет, и све́та
пода́тель, / самоблаги́й и исто́чник благосты́ни, / И́мже
Оте́ц познава́ется, и Сын прославля́ется, / и от всех
познава́ется, / еди́на си́ла, еди́но счета́ние, / еди́но
поклоне́ние Святы́я Тро́ицы. <span style="color:red" id="n9229">[Дважды.]</span></p>

<p class="MsoNormal" id="n9230"><span style="color:red" id="n9231">Д</span>ух Святы́й Свет и
Живо́т, / и живы́й исто́чник у́мный, / Дух прему́дрости,
Дух ра́зума, / благи́й, пра́вый, у́мный, облада́яй, /
очища́яй прегреше́ния, / Бог и боготвор́яй, / Огнь и от
Огня́ происходя́й, / глаго́ляй, де́яй, разделя́яй
дарова́ния, / И́мже проро́цы вси, / и боже́ственнии
апо́столи с му́ченики венча́шася, / стра́нное
слы́шание, / стра́нное виде́ние, / огнь разделя́яйся в
подая́ние дарова́ний. <span style="color:red" id="n9232">[Дважды.]</span></p>

<p class="MsoNormal" id="n9233"><span style="color:red" id="n9234">Слава, и ныне, глас 6: </span>Царю́
Небе́сный, / Уте́шителю, Ду́ше и́стины, / И́же
везде́ сый / и вся исполня́яй, / Сокро́вище благи́х / и
жи́зни Пода́телю, / прииди́ и всели́ся в ны, / и
очи́сти ны от вся́кия скве́рны, / и спаси́, Бла́же,
ду́ши на́ша.</p>

<p class="MsoNormal" id="n9235"><span style="color:red" id="n9236">Вход с кадилом.</span> Све́те
ти́хий:</p>

<h3 id="n9237">Прокимен, глас 7:</h3>

<p class="MsoNormal" id="n9238"><span style="color:red" id="n9239">К</span>то Бог ве́лий,
я́ко Бог наш? / Ты еси́ Бог, творя́й чудеса́.</p>

<p class="MsoNormal" id="n9240"><span style="color:red" id="n9241">Стих 1:</span> Сказа́л
еси́ в лю́дех си́лу Твою́.</p>

<p class="MsoNormal" id="n9242"><span style="color:red" id="n9243">Стих 2:</span> И рех: ны́не
нача́х, сия́ изме́на десни́цы Вы́шняго.</p>

<p class="MsoNormal" id="n9244"><span style="color:red" id="n9245">Стих 3:</span> Помяну́х
дела́ Госпо́дня, я́ко помяну́ от нача́ла чудеса́
Твоя́.</p>

<p class="MsoNormal" id="n9246"><span style="color:red" id="n9247">И паки:</span> Кто Бог ве́лий:</p>

<p class="MsoNormal" id="n9248">&nbsp;</p>

<p class="MsoNormal" id="n9249"><span style="color:red" id="n9250">Таже возглашает священник, или
диакон:</span> Па́ки и па́ки, прикло́ньше коле́на,
Го́споду помо́лимся.</p>

<p class="MsoNormal" id="n9251"><span style="color:red" id="n9252">Мы же,</span> Го́споди
поми́луй, <span style="color:red" id="n9253">трижды.</span></p>

<p class="MsoNormal" id="n9254"><span style="color:red" id="n9255">Нам же приклоншим колена на земли, и
непокровенным сущим, чтет иерей молитвы во олтаре велегласно на люди:</span></p>

<p class="MsoNormal" id="n9256"><span style="color:red" id="n9257">П</span>речи́сте,
нескве́рне, безнача́льне, неви́диме непостижи́ме,
неизсле́диме, непреме́нне, непобеди́ме, неизче́тне,
незло́биве Го́споди, еди́н име́яй безсме́ртие, во
све́те живы́й непристу́пном, сотвори́вый не́бо и
зе́млю, и мо́ре, и вся созда́нная на них, пре́жде е́же
проси́ти, всем проше́ния подава́яй, Тебе́ мо́лимся, и
Тебе́ про́сим, Влады́ко Человеколю́бче, Отца́
Го́спода и Бо́га и Спа́са на́шего Иису́са
Христа́, нас ра́ди челове́ков, и на́шего ра́ди
спасе́ния сше́дшаго с небе́с, и воплоти́вшагося от
Ду́ха Свята́го и Мари́и Присноде́вы, и Пресла́вныя
Богоро́дицы, И́же пе́рвее у́бо словесы́ уча́,
последи́ же и де́лы показу́я, егда́ спаси́тельную
страсть претерпе́, подаде́ нам подписа́ние смире́нным, и
гре́шным, и недосто́йным рабо́м Твои́м, мольбы́
приноси́ти Тебе́, в вы́и и коле́н преклоне́ниих, о свои́х
гресе́х, и о людски́х неве́дениих. Сам Многоми́лостиве и
Человеколю́бче, услы́ши ны, во́ньже а́ще день
призове́м Тя, изря́днее же в день сей пятдеся́тный, во́ньже
по Вознесе́нии Го́спода на́шего Иису́са Христа́ на
небеса́, и седе́нии одесну́ю Тебе́ Бо́га и Отца́,
низпосла́ Свята́го Ду́ха на святы́я Своя́
ученики́ и апо́столы, И́же и се́де на еди́ном
коего́ждо их, и испо́лнишася вси неистощи́мыя благода́ти
Его́, и глаго́лаша язы́ки ины́ми вели́чия Твоя́,
и прореко́ша. Ны́не у́бо моля́щихся Тебе́, услы́ши
нас, и помяни́ нас, смире́нных и осужде́нных, и возврати́
плене́ние душ на́ших, Твое́ ми́лование име́я о нас
моля́щееся. Приими́ нас, припа́дающих Тебе́, и
вопию́щих: согреши́хом, к Тебе́ приве́ржени есмы́ от
утро́бы, от чре́ва ма́тере на́шея, Ты еси́ Бог наш. Но
я́ко исчезо́ша в суете́ дни́е на́ши, обнажи́хомся
Твоея́ по́мощи, лиши́хомся вся́каго отве́та, но
дерза́юще на щедро́ты Твоя́, зове́м: грехи́
ю́ности на́шея и неве́дения не помяни́, и от та́йных
на́ших очи́сти нас, и не отри́ни нас во вре́мя ста́рости,
внегда́ оскуде́ти кре́пости на́шей, не оста́ви нас,
пре́жде да́же нам в зе́млю не возврати́тися, сподо́би
к Тебе́ возврати́тися, и вонми́ нам благоприя́тием и
благода́тию. Возме́ри беззако́ния на́ша щедро́тами
Твои́ми, сопроти́в поста́ви бе́здну щедро́т
Твои́х мно́жеству согреше́ний на́ших. При́зри с
высоты́ святы́я Твоея́ Го́споди, на предстоя́щия
лю́ди Твоя́, и ча́ющия е́же от Тебе́ бога́тыя
ми́лости. Посети́ нас бла́гостию Твое́ю, изба́ви нас
от наси́льства диа́воля, утверди́ живо́т наш святы́ми
Твои́ми и свяще́нными зако́ны. А́нгела, ве́рна
храни́теля приста́ви лю́дем Твои́м, всех собери́ в
Твое́ Ца́рствие. Даждь проще́ние упова́ющим на Тя,
оста́ви им и нам грехи́. Очи́сти нас де́йством
Свята́го Твоего́ Ду́ха, разруши́ я́же на нас
ко́зни вра́жия.</p>

<h4 id="n9258">Присовокупляет же и сию молитву:</h4>

<p class="MsoNormal" id="n9259"><span style="color:red" id="n9260">Б</span>лагослове́н еси́
Го́споди Влады́ко Вседержи́телю, просвети́вый день
све́том со́лнечным, и нощь уясни́вый заря́ми
о́гненными, долготу́ дневну́ю преити́ нам сподо́бивый,
и прибли́житися нача́тком но́щи, услы́ши моле́ния
на́ша, и всех люде́й Твои́х, и всем нам прости́в
во́льныя и нево́льныя грехи́. Приими́ вече́рняя
на́ша моле́ния, и низпосли́ мно́жество ми́лости
Твоея́, и щедро́ты Твоя́ на достоя́ние Твое́.
Остени́ нас святы́ми а́нгелы Твои́ми, вооружи́ нас
ору́жием пра́вды Твоея́, огради́ нас и́стиною
Твое́ю, соблюди́ нас си́лою Твое́ю, изба́ви нас от вся́каго
обстоя́ния, вся́каго наве́та сопротиволежа́щаго.
Пода́ждь же нам и настоя́щий ве́чер, с приходя́щею
но́щию, соверше́н, свят ми́рен, безгре́шен,
безсобла́знен, безмечта́нен, и вся дни живота́ на́шего,
моли́твами святы́я Богоро́дицы, и всех святы́х от ве́ка
Тебе́ благоугоди́вших.</p>

<p class="MsoNormal" id="n9261">&nbsp;</p>

<p class="MsoNormal" id="n9262"><span style="color:red" id="n9263">Абие же глаголет диакон: </span>Заступи́,
спаси́, поми́луй, возста́ви и сохрани́ нас, Бо́же,
Твое́ю благода́тию.</p>

<p class="MsoNormal" id="n9264"><span style="color:red" id="n9265">И лик:</span> Го́споди
поми́луй, <span style="color:red" id="n9266">единожды.</span></p>

<p class="MsoNormal" id="n9267"><span style="color:red" id="n9268">П</span>ресвяту́ю,
Пречи́стую, Преблагослове́нную, Сла́вную Влады́чицу
на́шу Богоро́дицу и Присноде́ву Мари́ю со все́ми
святы́ми помяну́вше, са́ми себе́, и друг дру́га, и
весь живо́т наш Христу́ Бо́гу предади́м.</p>

<p class="MsoNormal" id="n9269"><span style="color:red" id="n9270">Лик:</span> Тебе́,
Го́споди.</p>

<p class="MsoNormal" id="n9271"><span style="color:red" id="n9272">Таже иерей возглас:</span>
Твое́ бо есть, е́же ми́ловати, и спаса́ти нас,
Го́споди Бо́же наш, и Тебе́ сла́ву возсыла́ем,
Отцу́ и Сы́ну и Свято́му Ду́ху, ны́не и при́сно и
во ве́ки веко́в.</p>

<p class="MsoNormal" id="n9273"><span style="color:red" id="n9274">Лик:</span> Ами́нь.</p>

<h3 id="n9275">Посем иерей, или диакон глаголет сия:</h3>

<p class="MsoNormal" id="n9276"><span style="color:red" id="n9277">Р</span>цем вси от всея́
души́, и от всего́ помышле́ния на́шего рцем.</p>

<p class="MsoNormal" id="n9278"><span style="color:red" id="n9279">Лик:</span> Го́споди
поми́луй.</p>

<p class="MsoNormal" id="n9280"><span style="color:red" id="n9281">Г</span>о́споди
Вседержи́телю Бо́же оте́ц на́ших, мо́лим Ти ся,
услы́ши и поми́луй.</p>

<p class="MsoNormal" id="n9282"><span style="color:red" id="n9283">Лик:</span> Го́споди
поми́луй.</p>

<p class="MsoNormal" id="n9284"><span style="color:red" id="n9285">П</span>оми́луй нас Бо́же,
по вели́цей ми́лости Твое́й, мо́лим Ти ся, услы́ши и
поми́луй.</p>

<p class="MsoNormal" id="n9286"><span style="color:red" id="n9287">Лик:</span> Го́споди
поми́луй. <span style="color:red" id="n9288">Трижды.</span></p>

<p class="MsoNormal" id="n9289"><span style="color:red" id="n9290">Е</span>ще мо́лимся о
вели́ком господи́не и отце́ на́шем, Святе́йшем
Патриа́рхе <span style="color:red" id="n9291">(имя рек)</span>, и о господи́не
на́шем Преосвяще́ннейшем митрополи́те <span style="color:red" id="n9292">(или</span>
архиепи́скопе<span style="color:red" id="n9293">, или </span>епи́скопе<span style="color:red" id="n9294">) (имя рек)</span>, и о всей во Христе́ бра́тии
на́шей.</p>

<p class="MsoNormal" id="n9295"><span style="color:red" id="n9296">Лик:</span> Го́споди
поми́луй. <span style="color:red" id="n9297">Трижды.</span></p>

<p class="MsoNormal" id="n9298"><span style="color:red" id="n9299">Е</span>ще́ мо́лимся о
богохрани́мей стране́ на́шей, власте́х, и во́инстве
ея́, да ти́хое и безмо́лвное житие́ поживе́м во
вся́ком благоче́стии и чистоте́.</p>

<p class="MsoNormal" id="n9300"><span style="color:red" id="n9301">Лик:</span> Го́споди
поми́луй. <span style="color:red" id="n9302">Трижды.</span></p>

<p class="MsoNormal" id="n9303"><span style="color:red" id="n9304">Е</span>ще́ мо́лимся о
блаже́нных и приснопа́мятных созда́телех святы́я
оби́тели сея́.</p>

<p class="MsoNormal" id="n9305"><span style="color:red" id="n9306">Лик:</span> Го́споди
поми́луй. <span style="color:red" id="n9307">Трижды.</span></p>

<p class="MsoNormal" id="n9308"><span style="color:red" id="n9309">Е</span>ще́ мо́лимся о
ми́лости, жи́зни, ми́ре, здра́вии, спасе́нии,
посеще́нии, проще́нии, и оставле́нии грехо́в рабо́в
Бо́жиих бра́тии святы́я оби́тели сея́.</p>

<p class="MsoNormal" id="n9310"><span style="color:red" id="n9311">Лик:</span> Го́споди
поми́луй, <span style="color:red" id="n9312">трижды.</span></p>

<p class="MsoNormal" id="n9313"><span style="color:red" id="n9314">Е</span>ще́ мо́лимся о
плодонося́щих, и доброде́ющих, во святе́м и всечестне́м
хра́ме сем, тружда́ющихся, пою́щих, и предстоя́щих
лю́дех, ожида́ющих от Тебе́ вели́кия и бога́тыя
ми́лости.</p>

<p class="MsoNormal" id="n9315"><span style="color:red" id="n9316">Лик:</span> Го́споди
поми́луй, <span style="color:red" id="n9317">трижды.</span></p>

<p class="MsoNormal" id="n9318"><span style="color:red" id="n9319">Таже священник, возглас:</span>
Я́ко ми́лостив и человеколю́бец Бог еси́, и Тебе́
сла́ву возсыла́ем, Отцу́ и Сы́ну и Свято́му
Ду́ху, ны́не и при́сно и во ве́ки веко́в.</p>

<p class="MsoNormal" id="n9320"><span style="color:red" id="n9321">Лик:</span> Ами́нь.</p>

<h3 id="n9322">Абие же диакон глаголет:</h3>

<p class="MsoNormal" id="n9323"><span style="color:red" id="n9324">П</span>а́ки и па́ки
прикло́нше коле́на, Го́споду помо́лимся.</p>

<p class="MsoNormal" id="n9325"><span style="color:red" id="n9326">Мы же:</span> Го́споди
поми́луй. <span style="color:red" id="n9327">Трижды.</span></p>

<p class="MsoNormal" id="n9328"><span style="color:red" id="n9329">И приклоняем колена по
предписанному.</span></p>

<h3 id="n9330">Чтет иерей 2-ю молитву во услышание всех:</h3>

<p class="MsoNormal" id="n9331"><span style="color:red" id="n9332">Г</span>о́споди Иису́се
Христе́ Бо́же наш, мир Твой пода́вый челове́ком, и
Пресвята́го Ду́ха дар, еще́ в житии́ и с на́ми сый, в
насле́дие неотъе́млемое ве́рным при́сно подава́яй,
явле́ннейше же сию́ благода́ть Твои́м ученико́м и
апо́столом днесь низпосла́вый, и сих устне́ о́гненными
утверди́вый язы́ки, и́миже весь род челове́ческий
богове́дение свои́м язы́ком в слух у́ха прии́мше,
све́том Ду́ха просвети́хомся, и пре́лести я́коже тмы
измени́хомся, и чу́вственных и о́гненных язы́к
раздая́нием, и преесте́ственным де́йством, е́же в Тя
ве́ры научи́хомся, и Тебе́ богосло́вити со Отце́м и
Святы́м Ду́хом, во еди́ном Божестве́, и си́ле, и
вла́сти озари́хомся. Ты у́бо О́тчее сия́ние,
существа́ и естества́ Его́ неизме́нное и недви́жимое
начерта́ние, исто́чниче прему́дрости и благода́ти,
отве́рзи и мне гре́шному устне́, и научи́ мя, ка́ко
досто́ит, и о и́хже потре́ба моли́тися, Ты бо еси́
ве́дый мно́гое грехо́в мои́х мно́жество, но Твое́
благоутро́бие победи́т сих безме́рное. Се бо стра́хом
предстою́ Ти, в пучи́ну ми́лости Твоея́ отча́яние души́
моея́ пове́рг, окорми́ живо́т мой сло́вом всю тварь
неизрече́нною прему́дрости си́лою управля́яй, ти́хое
обурева́емых приста́нище, и скажи́ ми путь, во́ньже
пойду́. Дух прему́дрости Твоея́ мои́м пода́ждь
помышле́нием, Дух ра́зума безу́мию моему́ да́руяй,
Ду́хом стра́ха Твоего́ моя́ осени́ дела́, и Дух
Пра́вый обнови́ во утро́бе мое́й, и Ду́хом
Влады́чним мы́слей мои́х поползнове́ние утверди́, да
на всяк день Ду́хом Твои́м Благи́м к поле́зному
наставля́емь, сподо́блюся твори́ти за́поведи Твоя́, и
Твое́ при́сно па́мятствовати сла́вное прише́ствие, и
истяза́тельное соде́янных на́ми. И да не пре́зриши мя
тле́нными сопрельща́тися ми́ра сего́ кра́сными, но
бу́дущих восприя́тия жела́ти укрепи́ сокро́вищ. Ты бо
рекл еси́, Влады́ко, я́ко ели́ка а́ще кто про́сит
о Твое́м и́мени, невозбра́нно прие́млет от Твоего́
присносу́щнаго Бо́га и Отца́. Те́мже и аз гре́шный в
прише́ствии Свята́го Твоего́ Ду́ха, Твою́ молю́
бла́гость, ели́ка проси́х, возда́ждь ми во спасе́ние.
Ей Го́споди, вся́каго благодея́ния бога́тый да́телю, и
пода́телю Благи́й, я́ко Ты еси́ подава́яй
преизоби́льно и́хже про́сим, Ты еси́ сострада́телен и
ми́лостивый, И́же безгре́шно быв пло́ти на́шея
о́бщник, и приклоня́ющим к Тебе́ коле́на,
приклоня́яйся любоблагоутро́бне, очище́ние же быв грехо́в
на́ших. Даждь у́бо Го́споди, лю́дем Твои́м
щедро́ты Твоя́, услы́ши нас с небесе́ свята́го
Твоего́, освяти́ нас си́лою спаси́тельныя десни́цы
Твоея́, покры́й нас кро́вом крилу́ Твое́ю, да не
пре́зриши дел руку́ Твое́ю. Тебе́ еди́ному
согреша́ем, но и Тебе́ еди́ному слу́жим. Не ве́мы
кла́нятися бо́гу чужде́му, ниже́ простира́ти
ру́ки на́ша, Влады́ко, к бо́гу ино́му. Оста́ви
нам согреше́ния, и прии́м на́ша коленопокло́нная
моле́ния, простри́ всем нам ру́ку по́мощи, приими́ моли́тву
всех я́ко кади́ло прия́тное, восприе́млемое пред
Твои́м преблаги́м Ца́рством.</p>

<h4 id="n9333">Присовокупляет же и сию:</h4>

<p class="MsoNormal" id="n9334"><span style="color:red" id="n9335">Г</span>о́споди, Го́споди,
избавле́й нас от вся́кия стрелы́ летя́щия во дни.
Изба́ви нас и от вся́кия ве́щи во тьме преходя́щия.
Приими́ же́ртву вече́рнюю рук на́ших воздея́ния.
Сподо́би же нас и нощно́е по́прище без поро́ка прейти́
неискуше́ны от злых. И изба́ви нас от вся́каго смуще́ния и
боя́зни, я́же от диа́вола нам прибыва́ющия. Да́руй
душа́м на́шим умиле́ние, и помысло́м на́шим
попече́ние, е́же на стра́шнем и пра́веднем Твое́м
суде́ испыта́ния. Пригвозди́ стра́ху Твоему́
пло́ти на́ша, и умертви́ у́ды на́ша су́щия на
земли́. Да и со́нным безмо́лвием просвети́мся,
зре́нием суде́б Твои́х. Отыми́ же от нас вся́кое
мечта́ние неподо́бное и по́хоть вре́дну. Возста́ви же
нас во вре́мя моли́твы утвержде́ны в ве́ре, и
преспева́ющия в за́поведех Твои́х.</p>

<h3 id="n9336">Диакон же глаголет:</h3>

<p class="MsoNormal" id="n9337"><span style="color:red" id="n9338">З</span>аступи́, спаси́,
поми́луй, возста́ви и сохрани́ нас, Бо́же, Твое́ю
благода́тию.</p>

<p class="MsoNormal" id="n9339"><span style="color:red" id="n9340">И лик:</span> Го́споди
поми́луй, <span style="color:red" id="n9341">единожды.</span></p>

<p class="MsoNormal" id="n9342"><span style="color:red" id="n9343">П</span>ресвяту́ю,
Пречи́стую, Преблагослове́нную, Сла́вную Влады́чицу
на́шу Богоро́дицу и Присноде́ву Мари́ю со все́ми святы́ми
помяну́вше, са́ми себе́, и друг дру́га, и весь живо́т
наш Христу́ Бо́гу предади́м.</p>

<p class="MsoNormal" id="n9344"><span style="color:red" id="n9345">Лик:</span> Тебе́,
Го́споди.</p>

<p class="MsoNormal" id="n9346"><span style="color:red" id="n9347">Иерей возглас молитве:</span>
Благоволе́нием и бла́гостию единоро́днаго Сы́на
Твоего́, с Ни́мже благослове́н еси́, с Пресвяты́м, и
Благи́м, и Животворя́щим Твои́м Ду́хом, ны́не и
при́сно и во ве́ки веко́в, ами́нь.</p>

<p class="MsoNormal" id="n9348"><span style="color:red" id="n9349">Таже:</span> Сподо́би
Го́споди в ве́чер сей:</p>

<p class="MsoNormal" id="n9350"><span style="color:red" id="n9351">Посем же глаголет диакон:</span>
Па́ки и па́ки прикло́нше коле́на, Го́споду
помо́лимся.</p>

<p class="MsoNormal" id="n9352"><span style="color:red" id="n9353">Лик:</span> Го́споди
поми́луй, <span style="color:red" id="n9354">трижды.</span></p>

<h3 id="n9355">И нам такожде колена приклоншим,<br id="n9356">
иерей чтет третию молитву:</h3>

<p class="MsoNormal" id="n9357"><span style="color:red" id="n9358">П</span>риснотеку́щий,
живо́тный, и просвети́тельный исто́чниче, соприсносу́щная
Отцу́ соде́тельная си́ло, все смотре́ние за спасе́ние
челове́ческое прекра́сне испо́лнивый, Христе́ Бо́же наш,
сме́рти у́зы неразреши́мыя, и закле́пы а́довы расто́ргнувый,
лука́вых же духо́в мно́жество попра́вый. Приведы́й
Себе́ о нас непоро́чное заколе́ние, и те́ло да́вый
пречи́стое в же́ртву, вся́каго греха́
неприкоснове́нное же и непрохо́дное, и стра́шным сим, и
неисповеди́мым священноде́йствием живо́т нам ве́чный
дарова́вый, во ад сше́дый, и вереи́ ве́чныя
сокруши́вый, и во тме седя́щим восхо́д показа́вый,
началозло́бнаго же и глуби́ннаго зми́я богому́дростным
льще́нием улови́вый, и вери́гами мра́ка связа́вый в
та́ртаре и огни́ негаси́мом, и во тме кроме́шней неисчетноси́льною
Твое́ю затверди́вый кре́постию, великоимени́тая
Прему́дросте О́тчая, напа́ствуемым вели́кий помо́щник
яви́выйся, и просвети́вый седя́щия во тме и се́ни
сме́ртней. Ты сла́вы присносу́щныя Го́споди, и Отца́
Вы́шняго Сы́не возлю́бленный, присносу́щный Све́те от
присносу́щнаго Све́та, Со́лнце пра́вды, услы́ши нас,
моля́щихся Тебе́, и упоко́й ду́ши рабо́в Твои́х,
пре́жде усо́пших оте́ц и бра́тий на́ших, и про́чиих
сро́дник по пло́ти, и всех свои́х в ве́ре, о ни́хже и
па́мять твори́м ны́не, я́ко в Тебе́ всех
держа́ва, и в руце́ Твое́й содержи́ши вся концы́
земли́. Влады́ко Вседержи́телю, Бо́же оте́ц и
Го́споди ми́лости, ро́да сме́ртнаго же и
безсме́ртнаго, и вся́каго естества́ челове́ческаго
Соде́телю, составля́емаго же, и па́ки разреша́емаго, живота́
же и сконча́ния, е́же зде пребыва́ния, и е́же та́мо
преложе́ния, ле́та измеря́яй живы́м, и времена́
уставля́яй сме́рти, низводя́й во ад и возводя́й,
связу́яй в не́мощи, и отпуща́яй в си́ле, настоя́щая
потре́бне стро́яй, и бу́дущая поле́зно управля́яй, сме́ртным
жа́лом уя́звенных воскресе́ния наде́ждами веселя́яй.
Сам у́бо Влады́ко всех, Бо́же Спаси́телю наш, наде́жде
всех конце́в земли́, и су́щих в мо́ри дале́че,
И́же и в сей после́дний и вели́кий спаси́тельный день
Пятдеся́тницы пра́здника, та́йну Святы́я и
Единосу́щныя, и соприсносу́щныя, и нераздели́мыя, и
неслия́нныя Тро́ицы показа́вый нам, и наи́тие и
прише́ствие Свята́го и Животворя́щаго Твоего́ Ду́ха, в
ви́де о́гненных язы́ков на святы́я Твоя́
апо́столы излия́вый, и благове́стники тех поста́вивый,
благочести́выя на́шея ве́ры, и испове́дники и
пропове́дники и́стиннаго богосло́вия показа́вый. И́же
и в сей всесоверше́нный и спаси́тельный пра́здник,
очище́ния у́бо моли́твенная, о и́же во а́де
держи́мых сподо́бивый приима́ти, вели́кия же подава́яй
нам наде́жды ослабле́ния содержи́мым от содержа́щих я́
скверн, и утеше́нию Тобо́ю низпосла́тися. Услы́ши нас,
смире́нных, и Твои́х раб моля́щихся Ти, и упоко́й
ду́ши рабо́в Твои́х, пре́жде усо́пших, на ме́сте
све́тле, на ме́сте зла́чне, на ме́сте прохлажде́ния,
отону́дуже отбеже́ вся́кая боле́знь, печа́ль и
воздыха́ние и учини́ ду́хи их в селе́ниях пра́ведных,
и ми́ра и ослабле́ния сподо́би их, я́ко не ме́ртвии
восхва́лят Тя, Го́споди, ниже́ су́щии во а́де
испове́дание дерзну́т принести́ Тебе́, но мы, живи́и,
благослови́м Тя и мо́лим, и очисти́тельныя моли́твы и
же́ртвы прино́сим Тебе́ о душа́х их.</p>

<h4 id="n9359">Присовокупляет и сию молитву:</h4>

<p class="MsoNormal" id="n9360"><span style="color:red" id="n9361">Б</span>о́же вели́кий, и
ве́чный, Святы́й, человеколюби́вый, сподо́бивый нас в сей
час ста́ти пред непристу́пною Твое́ю сла́вою, на
пе́ние и хвалу́ чуде́с Твои́х, очи́сти ны
недосто́йныя рабы́ Твоя́, и пода́ждь благода́ть
е́же сокруше́нным се́рдцем, невозноси́тельно
приноси́ти Тебе́ Трисвято́е славосло́вие, и благодаре́ние
вели́ких Твои́х даро́в, я́же сотвори́л еси́ к
нам, и твори́ши всегда́ в нас. Помяни́ Го́споди
не́мощь на́шу, и да не погуби́ши нас со беззако́нии
на́шими, но сотвори́ вели́кую ми́лость со смире́нием
на́шим, да грехо́вныя тмы избежа́вше, во дни пра́вды ходи́ти
бу́дем, и оде́явшеся ору́жием све́та, ненаве́тно
пребу́дем от вся́кия ко́зни лука́ваго, и со
дерзнове́нием просла́вим о всех, Тебе́ еди́наго
и́стиннаго и Человеколю́бца Бо́га. Твое́ бо я́ко
вои́стинну и вели́кое вре́сноту та́инство, Влады́ко
всех, и Тво́рче, вре́менное реше́ние Твои́х тва́рей, и
е́же по сих совокупле́ние, и упокое́ние е́же во ве́ки.
Тебе́ благода́ть о всех испове́дуем, о вхо́дех на́ших,
я́же в мир сей, и исхо́дех, наде́жды нам воскресе́ния, и
жизни нетле́нныя, Твои́м нело́жным обеща́нием
предобруча́ют, я́же прии́мем в бу́дущем второ́м
прише́ствии Твое́м. Ты бо еси́ и воскресе́ния на́шего
Нача́льник, и пожи́вших неумы́тный и человеколюби́вый
Судия́, и мздовоздая́ния Влады́ка и Госпо́дь, И́же и
приобщи́выйся нам прии́скренно пло́ти и кро́ве,
снизхожде́ния ра́ди кра́йняго, и на́ша стра́сти
неотме́тныя, внегда́ во́лею во иску́с поста́вити,
прии́м за милосе́рдие щедро́т, и в не́мже пострада́л
еси́ Сам искуси́вся, искуша́емым нам быв самообеща́нный
помо́щник, те́мже и совозве́л еси́ нас в Твое́
безстра́стие. Приими́ у́бо Влады́ко, мольбы́ и
моле́ния на́ша, и упоко́й вся отцы́ коего́ждо, и
ма́тери, и ча́да, и бра́тию, и сестры́ единоро́дныя, и
купноро́дныя, и вся пре́жде почи́вшия ду́ши, в
наде́жди воскресе́ния жи́зни ве́чныя учини́ ду́хи
их, и имена́ в кни́зе живо́тней, в не́дрех Авраа́ма, и
Исаа́ка, и Иа́кова, в стране́ живы́х, в Ца́рствии
Небе́снем, в раи́ сла́дости, све́тлыми а́нгелы
Твои́ми, вводя́ вся во святы́я Твоя́ оби́тели,
совоздвиза́яй и телеса́ на́ша в день, во́ньже определи́л
еси́ по святы́м Твои́м и нело́жным обетова́нием. Несть
у́бо Го́споди, рабо́м Твои́м смерть, исходя́щим нам от
те́ла, и к Тебе́ Бо́гу на́шему приходя́щим, но
преставле́ние от печа́льнейших на поле́знейшая, и
сла́достнейшая, и на упокое́ние и ра́дость. А́ще же и что
согреши́хом к Тебе́, ми́лостив бу́ди нам же и тем,
зане́ ниеди́н есть чист пред Тобо́ю от скверн, ниже́
а́ще еди́н день живота́ его́ есть, ра́зве Ты
то́чию еди́н, на земли́ яви́выйся безгре́шный
Госпо́дь наш Иису́с Христо́с, И́мже вси упова́ем
ми́лость получи́ти, и оставле́ние грехо́в. Сего́
ра́ди нам же и о́нем, я́ко Благ и Человеколю́бец Бог,
осла́би, оста́ви, прости́ грехопаде́ния на́ша,
во́льная и нево́льная, я́же в ве́дении и не в
ве́дении, предъявле́нная и забыва́емая, я́же в
дея́нии, я́же в помышле́нии, я́же в словеси́,
я́же во всех на́ших жития́х и движе́ниих. И отше́дшим
у́бо свобо́ду и осла́бу да́руй, нас же су́щих зде
благослови́, коне́ц благи́й и ми́рный да́руя нам же и
всем лю́дем Твои́м, и ми́лости и человеколю́бия
утро́бу отверза́яй нам, на стра́шном и ужа́сном Твое́м
прише́ствии, и Ца́рствия Твоего́ досто́йных нас
сотвори́.</p>

<h4 id="n9362">Присовокупляет и сию молитву:</h4>

<p class="MsoNormal" id="n9363"><span style="color:red" id="n9364">Б</span>о́же вели́кий и
вы́шний, еди́не име́яй безсме́ртие, во све́те
живы́й непристу́пном, всю тварь му́дростию созда́вый,
раздели́вый посреде́ све́та, и посреде́ тмы. И со́лнце
у́бо положи́вый во о́бласть дне, луну́ же и зве́зды во
о́бласть но́щи. Сподо́бивый нас, гре́шных, и в
настоя́щий день предвари́ти лице́ Твое́ во
испове́дании, и вече́рнюю Тебе́ слу́жбу принести́. Сам
Челове́колю́бче Го́споди, испра́ви моли́тву
на́шу, я́ко кади́ло пред Тобо́ю, и приими́ ю́ в
воню́ благоуха́ния. Пода́ждь же нам настоя́щий ве́чер
и приходя́щую нощь ми́рну, облецы́ ны ору́жием све́та,
изба́ви нас от стра́ха нощна́го, и от вся́кия ве́щи во
тме преходя́щия. И да́руй нам сон, и́же во упокое́ние
не́мощи на́шей дарова́л еси́, от вся́каго диа́вольскаго
мечта́ния измене́н. Ей Влады́ко, всех благи́х
пода́телю, я́ко да и на ло́жах на́ших умиля́ющеся
воспомя́нем и в нощи́ пресвято́е и́мя Твое́. И
поуче́нием Твои́х за́поведей озаря́еми, в ра́дости
душе́вной воста́нем к славосло́вию Твоея́ бла́гости,
моли́твы и моле́ния Твоему́ благоутро́бию принося́ще о
свои́х гресе́х, и о всех лю́дех Твои́х, и́хже
моли́твами Пресвяты́я Богоро́дицы, в ми́лости посети́.</p>

<h3 id="n9365">Диакон глаголет:</h3>

<p class="MsoNormal" id="n9366"><span style="color:red" id="n9367">З</span>аступи́, спаси́,
поми́луй, возста́ви и сохрани́ нас, Бо́же, Твое́ю
благода́тию.</p>

<p class="MsoNormal" id="n9368"><span style="color:red" id="n9369">И лик:</span> Го́споди
поми́луй, <span style="color:red" id="n9370">единожды.</span></p>

<p class="MsoNormal" id="n9371"><span style="color:red" id="n9372">П</span>ресвяту́ю,
Пречи́стую, Преблагослове́нную, Сла́вную Влады́чицу
на́шу Богоро́дицу и Присноде́ву Мари́ю со все́ми
святы́ми помяну́вше, са́ми себе́, и друг дру́га, и
весь живо́т наш Христу́ Бо́гу предади́м.</p>

<p class="MsoNormal" id="n9373"><span style="color:red" id="n9374">Лик:</span> Тебе́, Го́споди.</p>

<p class="MsoNormal" id="n9375"><span style="color:red" id="n9376">Иерей возглашает:</span> Ты бо
еси́ упокое́ние душ и теле́с на́ших, и Тебе́
сла́ву возсыла́ем, Отцу́ и Сы́ну и Свято́му
Ду́ху, ны́не и при́сно и во ве́ки веко́в.</p>

<p class="MsoNormal" id="n9377"><span style="color:red" id="n9378">Лик:</span> Ами́нь.</p>

<p class="MsoNormal" id="n9379">&nbsp;</p>

<p class="MsoNormal" id="n9380"><span style="color:red" id="n9381">Таже диакон:</span> Испо́лним
вече́рнюю моли́тву на́шу Го́сподеви.</p>

<p class="MsoNormal" id="n9382"><span style="color:red" id="n9383">Лик:</span> Го́споди,
поми́луй.</p>

<p class="MsoNormal" id="n9384"><span style="color:red" id="n9385">З</span>аступи́, спаси́,
поми́луй и сохрани́ нас, Бо́же, Твое́ю благода́тию.</p>

<p class="MsoNormal" id="n9386"><span style="color:red" id="n9387">Лик:</span> Го́споди,
поми́луй.</p>

<p class="MsoNormal" id="n9388"><span style="color:red" id="n9389">В</span>е́чера всего́
соверше́нна, свя́та, ми́рна и безгре́шна у Го́спода
про́сим.</p>

<p class="MsoNormal" id="n9390"><span style="color:red" id="n9391">Лик:</span> Пода́й,
Го́споди.</p>

<p class="MsoNormal" id="n9392"><span style="color:red" id="n9393">А́</span>нгела ми́рна,
ве́рна наста́вника, храни́теля душ и теле́с на́ших у
Го́спода про́сим.</p>

<p class="MsoNormal" id="n9394"><span style="color:red" id="n9395">Лик:</span> Пода́й,
Го́споди.</p>

<p class="MsoNormal" id="n9396"><span style="color:red" id="n9397">П</span>роще́ния и
оставле́ния грехо́в и прегреше́ний на́ших у Го́спода
про́сим.</p>

<p class="MsoNormal" id="n9398"><span style="color:red" id="n9399">Лик:</span> Пода́й,
Го́споди.</p>

<p class="MsoNormal" id="n9400"><span style="color:red" id="n9401">Д</span>о́брых и поле́зных
душа́м нашим, и ми́ра м<span lang="EN-US" id="n9402">i</span>рови у Го́спода
про́сим.</p>

<p class="MsoNormal" id="n9403"><span style="color:red" id="n9404">Лик:</span> Пода́й,
Го́споди.</p>

<p class="MsoNormal" id="n9405"><span style="color:red" id="n9406">П</span>ро́чее вре́мя
живота́ на́шего в ми́ре и покая́нии сконча́ти у
Го́спода про́сим.</p>

<p class="MsoNormal" id="n9407"><span style="color:red" id="n9408">Лик:</span> Пода́й,
Го́споди.</p>

<p class="MsoNormal" id="n9409"><span style="color:red" id="n9410">Х</span>ристиа́нския
кончи́ны живота́ на́шего, безболе́знены, непосты́дны,
ми́рны и до́браго отве́та на стра́шнем суди́щи
Христо́ве про́сим.</p>

<p class="MsoNormal" id="n9411"><span style="color:red" id="n9412">Лик:</span> Пода́й,
Го́споди.</p>

<p class="MsoNormal" id="n9413"><span style="color:red" id="n9414">П</span>ресвяту́ю,
пречи́стую, преблагослове́нную, сла́вную Влады́чицу
на́шу Богоро́дицу и Присноде́ву Мари́ю со все́ми
святы́ми помяну́вше, са́ми себе́ и друг дру́га, и весь
живо́т наш Христу́ Бо́гу предади́м.</p>

<p class="MsoNormal" id="n9415"><span style="color:red" id="n9416">Лик:</span> Тебе́,
Го́споди.</p>

<p class="MsoNormal" id="n9417"><span style="color:red" id="n9418">Иерей возглашает:</span> Я́ко
благ и человеколю́бец Бог еси́, и Тебе́ сла́ву
возсыла́ем, Отцу́ и Сы́ну и Свято́му Ду́ху, ны́не
и при́сно и во ве́ки веко́в.</p>

<p class="MsoNormal" id="n9419"><span style="color:red" id="n9420">Людие:</span> Ами́нь.</p>

<p class="MsoNormal" id="n9421"><span style="color:red" id="n9422">Иерей:</span> Мир всем.</p>

<p class="MsoNormal" id="n9423"><span style="color:red" id="n9424">Людие:</span> И ду́хови
твоему́.</p>

<p class="MsoNormal" id="n9425"><span style="color:red" id="n9426">Диакон:</span> Главы́
на́ша Го́сподеви прикло́ним.</p>

<p class="MsoNormal" id="n9427"><span style="color:red" id="n9428">Лик:</span> Тебе́,
Го́споди.</p>

<h3 id="n9429">Иерей глаголет молитву обычную втай:</h3>

<p class="MsoNormal" id="n9430"><span style="color:red" id="n9431">Г</span>о́споди Бо́же наш,
приклони́вый небеса́, и сше́дый на спасе́ние ро́да
челове́ческаго, при́зри на рабы́ Твоя́, и на
достоя́ние Твое́! Тебе́ бо стра́шному и Человеколю́бцу
Судии́, Твои́ раби́ своя́ приклони́ша главы́ и
своя́ покори́ша вы́и не от челове́к ожида́юще
по́мощи, но Твоея́ ожида́юще ми́лости, и Твоего́
ча́юще спасе́ния, я́же сохрани́ на вся́кое
вре́мя, и в настоя́щем часе́ же и ве́чере и в
приходя́щую нощь, от вся́каго врага́, от вся́каго
сопротиволежа́щаго де́йства диа́вольскаго, помышле́ний
су́етных, и воспомина́ний лука́вых.</p>

<p class="MsoNormal" id="n9432"><span style="color:red" id="n9433">Таже возглашает:</span> Бу́ди
держа́ва Ца́рствия Твоего́ благослове́на и препросла́влена,
Отца́ и Сы́на и Свята́го Ду́ха, ны́не и при́сно и
во ве́ки веко́в.</p>

<p class="MsoNormal" id="n9434"><span style="color:red" id="n9435">Лик:</span> Ами́нь.</p>

<h3 id="n9436">И посем сошедшеся оба лика,<br id="n9437">
поем на стиховне стихиры самогласны,<br id="n9438">
глас 3:</h3>

<p class="MsoNormal" id="n9439"><span style="color:red" id="n9440">Н</span>ы́не в зна́мение
всем я́ве язы́цы бы́ша, / иуде́и бо от ни́хже по
пло́ти Христо́с, / неве́рием неду́говавше, Бо́жия
благода́ти отпадо́ша, / и Боже́ственнаго све́та /
су́щии от язы́ков сподо́бихомся, / утверди́вшеся
словесы́ ученико́в, / веща́ющих сла́ву Благоде́теля
всех Бо́га, / с ни́миже сердца́ с коле́нами
прикло́нше, / ве́рою поклони́мся Свято́му Ду́ху, / утверди́вшеся
Спаси́телем душ на́ших.</p>

<p class="MsoNormal" id="n9441"><span style="color:red" id="n9442">Стих:</span> <b id="n9443">Се́рдце чи́сто
сози́жди во мне Бо́же, и Дух Прав обнови́ во утро́бе мое́й.</b></p>

<p class="MsoNormal" id="n9444"><span style="color:red" id="n9445">Н</span>ы́не Уте́шительный
Дух на вся́кую плоть излия́ся, / от апо́стольских бо лико́в
наче́нший, / от тех по прича́стию ве́рным благода́ть
простре́, / и уверя́ет Свое́ держа́вное наи́тие во
о́гненном ви́де, / ученико́м раздая́й язы́ки в
песнопе́ние и сла́ву Бо́жию. / Те́мже сердцы́
у́мно просвеща́еми, / в ве́ре утверди́вшеся Святы́м
Ду́хом, мо́лимся / спасти́ся душа́м на́шим.</p>

<p class="MsoNormal" id="n9446"><span style="color:red" id="n9447">Стих:</span> <b id="n9448">Не отве́ржи
мене́ от лица́ Твоего́, и Ду́ха Твоего́ Свята́го
не отыми́ от мене́.</b></p>

<p class="MsoNormal" id="n9449"><span style="color:red" id="n9450">Н</span>ы́не облача́тся
держа́вою Христо́вою с высоты́ апо́столи, / обновля́ет
бо их Уте́шитель, / в них обновля́яся та́инственным
обновле́нием ра́зума, / и́же стра́нными гла́сы и
высокоглаго́ливыми пропове́дающе / присносу́щное Естество́
же и про́стое, / триипоста́сное почита́ти, / Благоде́теля
всех Бо́га. / Те́мже просвети́вшеся о́ных уче́ньми, / Отцу́
поклони́мся с Сы́ном и Ду́хом, / моля́щеся спасти́ся
душа́м на́шим.</p>

<p class="MsoNormal" id="n9451"><span style="color:red" id="n9452">Слава, и ныне, глас 8: </span>Прииди́те
лю́дие, / триипоста́сному Божеству́ поклони́мся, / Сы́ну
во Отце́, со Святы́м Ду́хом, / Оте́ц бо безле́тно
роди́ / Сы́на соприсносу́щна и сопресто́льна, / и Дух
Святы́й бе во Отце́ с Сы́ном прославля́емь, / еди́на Си́ла,
еди́но Существо́, еди́но Божество́. / Ему́же
покланя́ющеся вси глаго́лем: / Святы́й Бо́же, вся
соде́явый Сы́ном, / соде́йством Свята́го Ду́ха, / Святы́й
Кре́пкий, И́мже Отца́ позна́хом, / и Дух Святы́й
прии́де в мир, / Святы́й Безсме́ртный, уте́шительный
Ду́ше, / от Отца́ исходя́й и в Сы́не почива́яй, / Тро́ице
Свята́я, сла́ва Тебе́.</p>

<p class="MsoNormal" id="n9453"><span style="color:red" id="n9454">Таже,</span> Ны́не
отпуща́еши: <span style="color:red" id="n9455">Трисвятое.</span> Пресвята́я
Тро́ице: <span style="color:red" id="n9456">О́</span>тче наш:</p>

<h3 id="n9457">Тропарь, глас 8:</h3>

<p class="MsoNormal" id="n9458"><span style="color:red" id="n9459">Б</span>лагослове́н еси́,
Христе́ Бо́же наш, / И́же прему́дры ловцы́
явле́й, / низпосла́в им Ду́ха Свята́го, / и те́ми
уловле́й вселе́нную, / Человеколю́бче, сла́ва Тебе́.</p>

<h3 id="n9460">Таже священник творит отпуст сице:</h3>

<p class="MsoNormal" id="n9461"><span style="color:red" id="n9462">И́</span>же от О́тчих и
Боже́ственных недр истощи́вый Себе́, и с небесе́ на
зе́млю соше́дый, и на́ше все восприе́мый естество́, и
обожи́вый е́, по сих же на небеса́ па́ки возше́дый и
одесну́ю се́дый Бо́га и Отца́, Боже́ственнаго же и
Свята́го и единосу́щнаго, и единоси́льнаго, и
единосла́внаго, и соприсносу́щнаго Ду́ха низпосла́вый на
святы́я Своя́ ученики́ и апо́столы, и Сим просвети́вый
у́бо их, те́ми же всю вселе́нную, Христо́с, и́стинный
Бог наш, моли́твами Пречи́стыя и Пренепоро́чныя святы́я
Своея́ Ма́тере, святы́х сла́вных, прехва́льных,
богопропове́дников, и духоно́сных апо́столов, и всех
святы́х, поми́лует и спасе́т нас, я́ко Благ и
Человеколю́бец.</p>

<p class="MsoNormal" id="n9463"><span style="color:red" id="n9464">Лик:</span> Ами́нь.</p>

<p class="MsoNormal" id="n9465"><u id="n9466"><span style="color:red" id="n9467"><a href="#_ОГЛАВЛЕНИЕ" id="n9468">В
оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;" id="n9469"><br clear="all" style="page-break-before:always" id="n9470">
</span>

<div class="WordSection16" id="n9471">

<h1 id="n9472"><a name="_Ref340590465" id="n9473"></a><a name="_В_ПОНЕДЕЛЬНИК_СВЯТАГО" id="n9474"></a><span style="text-transform:none" id="n9475">В ПОНЕДЕЛЬНИК СВЯТАГО ДУХА</span></h1>

<h2 style="margin-left:0in;text-indent:0in" id="n9476"><a name="_В_ТУ_ЖЕ" id="n9477"></a><span style="text-transform:none" id="n9478">В ТУ ЖЕ НЕДЕЛЮ 8-Ю,<br id="n9479">
НА ПОВЕЧЕРИИ</span></h2>

<p class="MsoNormal" id="n9480"><span style="color:red" id="n9481">Поем канон Святому Духу. Глас 1.
Творение Феофаново. Ирмос по дважды: тропари на 4. Егоже краестрочие: </span>Ду́ха
пою́ созда́вшаго всю тварь.</p>

<h3 id="n9482">Песнь 1.</h3>

<p class="MsoNormal" id="n9483"><span style="color:red" id="n9484">Ирмос:</span> Го́рькия рабо́ты
изба́влься Изра́иль, / непроходи́мое про́йде, я́ко су́шу,
/ врага́ зря потопля́ема, / песнь, я́ко Благоде́телю, пое́т
Бо́гу, / чудоде́ющему мы́шцею высо́кою, / я́ко просла́вися.</p>

<p class="MsoNormal" id="n9485"><span style="color:red" id="n9486">Припев:</span> <b id="n9487">Сла́ва Тебе́
Бо́же наш, сла́ва Тебе́.</b></p>

<p class="MsoNormal" id="n9488"><span style="color:red" id="n9489">Б</span>оже́ственный Ду́ше
Святы́й, / И́же всем разделя́яй дарова́ния, и вся творя́й
во́лею, / вдохни́ ми светоно́сное Твое́ дарова́ние, / я́ко
да сла́влю Тя, Отцу́ и Сы́ну совокупля́ема.</p>

<p class="MsoNormal" id="n9490"><span style="color:red" id="n9491">И́</span>же небе́сным си́лам
свя́тостнаго дохнове́ния Твоего́ / благода́ть дая́й,
Уте́шителю, / моего́ смы́сла, я́ко Благ, скве́рну исчи́стив,
/ свя́тости Твоея́ покажи́ испо́лнена.</p>

<p class="MsoNormal" id="n9492"><span style="color:red" id="n9493">Слава:</span> Исто́чниче жи́зни
ве́руемый, / и струя́ есте́ственныя бла́гости, / Ду́ше
Бо́жий Святы́й, / ум мой умерщвле́нный оживотвори́в, Твои́м
де́йством / возста́ви пе́ти Твое́ Божество́.</p>

<p class="MsoNormal" id="n9494"><span style="color:red" id="n9495">И ныне, Богородичен:</span> Храм, Де́во,
бы́вши Бо́жий, / наше́ствием Ду́ха, соде́тельною си́лою
Его́, / си́лу да́рующа рожде́ственну, Благода́тная, / е́юже
родила́ еси́ пло́тию Сло́во безнача́льное.</p>

<h3 id="n9496">Песнь 3.</h3>

<p class="MsoNormal" id="n9497"><span style="color:red" id="n9498">Ирмос:</span> Пре́жде век от
Отца́ рожде́нному нетле́нно Сы́ну, / и в после́дняя от
Де́вы / воплоще́нному безсе́менно, / Христу́ Бо́гу
возопии́м: / вознесы́й рог наш, Свят еси́, Го́споди.</p>

<p class="MsoNormal" id="n9499"><span style="color:red" id="n9500">И</span>ме́я по естеству́,
хоте́ния си́лу сте́чну, / небе́сныя преми́рныя, я́ко
Бог, соде́тельствуя, / Дух Святы́й непреста́нно учи́т вопи́ти:
/ Свят еси́, Го́споди.</p>

<p class="MsoNormal" id="n9501"><span style="color:red" id="n9502">П</span>е́сньми немо́лчными,
облиста́вшую благода́ть Ду́ха / богоглаго́ливых апо́стол,
в дыха́нии бу́рне, / согла́сно сла́вим, со безпло́тными
вопию́ще ли́ки: / Свят еси́, Го́споди.</p>

<p class="MsoNormal" id="n9503"><span style="color:red" id="n9504">Слава:</span> Еди́ну власть и
Божество́ еди́но, и си́лу, / еди́но нача́ло и Ца́рство
Святы́я Тро́ицы, / му́дрствующе пое́м, в трисвято́м
гла́се вопию́ще: / Свят еси́, Го́споди.</p>

<p class="MsoNormal" id="n9505"><span style="color:red" id="n9506">И ныне, Богородичен:</span> Колесни́це
светоно́сная и све́тлое пребыва́лище, Всечи́стая, / херуви́м
вы́шши су́щи, Бо́га бо на руку́ носи́вшая. / Те́мже
Ти вси вопие́м, Чи́стая: / ра́дуйся, Всеблаже́нная.</p>

<h3 id="n9507">Песнь 4.</h3>

<p class="MsoNormal" id="n9508"><span style="color:red" id="n9509">Ирмос:</span> Жезл из ко́рене
Иессе́ова, / и цвет от него́, Христе́, / от Де́вы прозя́бл
еси́, из горы́ хва́льный, / приосене́нныя ча́щи, / прише́л
еси́ вопло́щся / от Неискусому́жныя невеще́ственный и Бо́же,
/ сла́ва си́ле Твое́й, Го́споди.</p>

<p class="MsoNormal" id="n9510"><span style="color:red" id="n9511">В</span>ели́кая да́руяй
нам Дух Всесвяты́й, / на апо́столы на́йде, я́ко Боже́ствен,
я́ко Благ, / я́ко исполня́я вся́ческая, я́ко боготворя́,
я́ко освяща́я, / я́ко всех твори́телен, влады́ческий и
самовла́стен.</p>

<p class="MsoNormal" id="n9512"><span style="color:red" id="n9513">Н</span>а престо́ле, Христе́,
Оте́ческом сед, / низпосла́л еси́ ученико́м Твои́м Уте́шителя,
/ я́коже обеща́лся еси́, Спа́се, я́ко Бо́га гряду́ща,
/ посыла́я же несопроти́вна, / я́ко всех Соде́теля, из Отца́
исходя́ща.</p>

<p class="MsoNormal" id="n9514"><span style="color:red" id="n9515">Слава:</span> Глаго́лати язы́ки
проро́к бу́дущая / научи́ Дух дре́вле Всесвяты́й, / язы́ки
же прему́дрых апо́стол веща́ет / вели́чия Бо́жия во
гла́се дыха́ния бу́рнейша, / ны́не су́щественне
спребыва́яй.</p>

<p class="MsoNormal" id="n9516"><span style="color:red" id="n9517">И ныне, Богородичен:</span> Врата́
у́мнаго све́та имену́ем Тебе́, Богома́ти, / и́миже
вни́де к нам Христо́с, / красе́н яви́ся блиста́ньми
Божества́, / в пло́тстем одея́нии покрове́н, неви́димь,
я́ко Бог, / ны́не же по нам ви́димь.</p>

<h3 id="n9518">Песнь 5.</h3>

<p class="MsoNormal" id="n9519"><span style="color:red" id="n9520">Ирмос:</span> Бог сый ми́ра,
Оте́ц щедро́т, / вели́каго сове́та Твоего́ А́нгела,
/ мир подава́юща посла́л еси́ нам. / Тем богоразу́мия к све́ту
наста́вльшеся, / от но́щи у́тренююще, / славосло́вим Тя,
Человеколю́бче.</p>

<p class="MsoNormal" id="n9521"><span style="color:red" id="n9522">О</span> Ду́ше прему́дрости
и стра́ха Бо́жия, / и́стины, сове́та и ра́зума, / мир
подава́яй, всели́ся в ны, / я́ко да освяти́вшеся Твои́м
вселе́нием, / из но́щи у́тренююще, славосло́вим Тя,
Человеколю́бче.</p>

<p class="MsoNormal" id="n9523"><span style="color:red" id="n9524">И́</span>же вся содержа́й,
и всех сый Госпо́дь, / И́же тварь соблюда́яй непа́даему, / пода́ждь
святьбу́ нам и просвеще́ние, / я́ко да насы́тившеся Твоего́
светода́тельства, / из но́щи у́тренююще, славосло́вим Тя,
Человеколю́бче.</p>

<p class="MsoNormal" id="n9525"><span style="color:red" id="n9526">Слава:</span> И́же дре́вле
зако́н начерта́вый Моисе́ю, / но́ваго заве́та веле́ния,
/ и зако́н благода́ти излага́ет я́сно, / во апо́стольских
сердца́х написа́в, / Боже́ственный Уте́шитель наше́д,
я́ко Человеколю́бец.</p>

<p class="MsoNormal" id="n9527"><span style="color:red" id="n9528">И ныне, Богородичен:</span> Кля́тву
Е́вину всех ма́тере, / Твои́м Рождество́м, Де́во,
упраздни́ла еси́, / ми́ру благослове́ние возсия́вши
Христа́. / Те́мже ра́дующеся, усты́ и ра́зумом / Богоро́дицу
вои́стинну Тя испове́дающе, блажи́м.</p>

<h3 id="n9529">Песнь 6.</h3>

<p class="MsoNormal" id="n9530"><span style="color:red" id="n9531">Ирмос:</span> Из утро́бы Ио́ну
младе́нца изблева́ морски́й зверь, / якова́ прия́т, / в
Де́ву же все́льшееся Сло́во, / и плоть прие́мшее про́йде
сохра́ншее нетле́нну. / Его́же бо не пострада́ истле́ния,
/ ро́ждшую сохрани́ неврежде́нну.</p>

<p class="MsoNormal" id="n9532"><span style="color:red" id="n9533">Т</span>вои́м ученико́м
исполня́я обеща́ние, / Ду́ха, Христе́, сим посла́л еси́,
/ де́йство вели́ких чуде́с да́рующа, / и язы́ки
огнезра́чныя да́рствующа, / да Твоего́ позна́ния язы́к
стада́ испо́лнят.</p>

<p class="MsoNormal" id="n9534"><span style="color:red" id="n9535">П</span>рииди́ к нам, Ду́ше
Святы́й, / прича́стники Твоея́ содева́я свя́тости, / и
све́та невече́рняго, и Боже́ственныя жи́зни, и благоуха́ннейшаго
раздая́ния: / Ты бо река́ Божества́, / из Отца́ Сы́ном
происходя́щий.</p>

<p class="MsoNormal" id="n9536"><span style="color:red" id="n9537">Слава:</span> Спаси́, Уте́шителю,
ве́рно пою́щих боголе́пное прише́ствие Твое́, / и очи́сти
от вся́кия скве́рны, я́ко благоутро́бен, / и покажи́
досто́йны Твоего́ осия́ния, / и све́том Твои́м богови́днейшим
сотвори́ я́ нескве́рненна зерца́ла.</p>

<p class="MsoNormal" id="n9538"><span style="color:red" id="n9539">И ныне, Богородичен:</span> Весь лик
проро́ческий от Бо́га тайнонаучи́мь, предглаго́ла та́инство
/ неизрече́ннаго и Боже́ственнаго воплоще́ния Бо́га Сло́ва,
/ из Тебе́, Де́во Ма́ти, / Ты бо и́стиннейший и дре́вний
сове́т яви́ла еси́.</p>

<h3 id="n9540">Седален, глас 8.<br id="n9541">
Подобен: <span style="color:windowtext" id="n9542">Прему́дрости Сло́ва:</span></h3>

<p class="MsoNormal" id="n9543"><span style="color:red" id="n9544">В</span>сесвяты́й Дух ны́не
соше́д на апо́столы, ви́дом о́гненным, / у́жасом испо́лни
язы́ков собра́ния, / язы́ки бо глаго́лющих о́гненными,
Человеколю́бче, / свою́ ки́йждо бесе́ду слы́шаше. / Те́мже
и чу́до неве́рным, я́ко пия́нство, / ве́рным же спаси́тельное
вои́стинну познава́шеся. / Сего́ ра́ди сла́вим держа́ву
Твою́, Христе́ Бо́же, / прегреше́ний оставле́ния прося́ще
низпосла́ти бога́тно рабо́м Твои́м.</p>

<h3 id="n9545">Песнь 7.</h3>

<p class="MsoNormal" id="n9546"><span style="color:red" id="n9547">Ирмос:</span> О́троцы благоче́стию
совоспита́ни, / злочести́ваго веле́ния небре́гше, / о́гненнаго
преще́ния не убоя́шася, / но посреди́ пла́мене стоя́ще,
поя́ху: / отце́в Бо́же, / благослове́н еси́.</p>

<p class="MsoNormal" id="n9548"><span style="color:red" id="n9549">Н</span>ы́не обетова́ния
предложе́ние Христо́ва исполня́ется, / разделе́ния бо язы́ков
Ду́ха прише́ствие показа́ ученико́м, / облиста́вшее от
Тро́ицы еди́наго Пребоже́ственнаго.</p>

<p class="MsoNormal" id="n9550"><span style="color:red" id="n9551">Д</span>ре́вле у́бо
раздели́ся согла́сие язы́ков безслове́сное, / ны́не же
ко еди́ному сли́честву я́ве собра́шася, / самоде́йствующу
Честно́му и Боже́ственному Ду́ху, / от Тро́ицы Пребоже́ственныя
еди́ному.</p>

<p class="MsoNormal" id="n9552"><span style="color:red" id="n9553">Слава:</span> Свы́ше носи́му
дохнове́нию Свята́го Ду́ха, / вели́чия Бо́жия пресла́вно
веща́ху апо́столи Христо́вы, согла́сно пою́ще: / отце́в
Бо́же благослове́н еси́.</p>

<p class="MsoNormal" id="n9554"><span style="color:red" id="n9555">И ныне, Богородичен:</span> О́браз
Твоего́ Рождества́ трие́ о́троцы в пещи́ показа́ша,
/ я́ко бо пребы́ша огне́м невреди́ми, / сохрани́лася еси́
чиста́, / прие́мши во чре́ве огнь нестерпи́мый, / отце́в
Бо́га Благослове́ннаго.</p>

<h3 id="n9556">Песнь 8.</h3>

<p class="MsoNormal" id="n9557"><span style="color:red" id="n9558">Ирмос:</span> Чу́да преесте́ственнаго
/ росода́тельная изобрази́ пещь о́браз, / не бо я́же прия́т
пали́т ю́ныя, / я́ко ниже́ огнь Божества́ Де́вы, /
в ню́же вни́де утро́бу. / Тем воспева́юще, воспое́м: /
да благослови́т тварь вся Го́спода / и превозно́сит во вся ве́ки.</p>

<p class="MsoNormal" id="n9559"><span style="color:red" id="n9560">С</span>вяты́й Ду́ше
происходя́й от Бо́га, / свя́тость всем пода́ждь в Тя ве́рующим,
/ Свят бо, и пода́телен челове́ком свя́тости, Ты еси́. / Тем
воспева́юще воспое́м: / да благослови́т тварь вся́кая Го́спода
/ и превозно́сит во вся ве́ки.</p>

<p class="MsoNormal" id="n9561"><span style="color:red" id="n9562">Д</span>ае́ши пода́тельне,
я́ко Благоде́тель, дар бла́гости, / Тебе́ пою́щим, Уте́шителю,
/ благи́х бо пода́телен еси́, и бла́гости пучи́на. / Тем
воспева́юще, воспое́м: / да благослови́т тварь вся́кая Го́спода
/ и превозно́сит во вся ве́ки.</p>

<p class="MsoNormal" id="n9563"><span style="color:red" id="n9564">Слава:</span> Госпо́дь
животворя́щь есть Дух, / самодви́жимь, самовла́стен, / разделя́я
я́коже хо́щет даро́в раздая́ния, / самовлады́чен,
самоповели́телен, безнача́лен. / Тем воспева́юще, воспои́м:
/ да благослови́т тварь вся́кая Го́спода / и превозно́сит
во вся ве́ки.</p>

<p class="MsoNormal" id="n9565"><span style="color:red" id="n9566">И ныне, Богородичен:</span> Кто Твоему́
премно́жеству благоутро́бия не диви́тся, Безнача́льне Сло́ве?
/ Нас бо ра́ди обнища́л еси́ бога́т сый, / и во чре́ве
Де́вы святы́я всели́лся еси́. / Тем воспева́юще,
воспои́м: / да благослови́т тварь вся́кая Го́спода / и
превозно́сит во вся ве́ки.</p>

<h3 id="n9567">Песнь 9.</h3>

<p class="MsoNormal" id="n9568"><span style="color:red" id="n9569">Ирмос:</span> Ра́дуйся, де́вственная
похвало́, / ра́дуйся, Ма́ти Пречи́стая, / Ю́же вся
тварь / боже́ственными пе́сньми велича́ем.</p>

<p class="MsoNormal" id="n9570"><span style="color:red" id="n9571">С</span>е к нам Уте́шителя ино́го
низпосла́л еси́, / единосу́щна Тебе́, Сло́ве, / и Отцу́
Твоему́ сопресто́льна.</p>

<p class="MsoNormal" id="n9572"><span style="color:red" id="n9573">С</span>паси́ от искуше́ния,
Уте́шителю, Бо́га му́дрствующия Тя, / и славосло́вящия Твое́
преве́чное бытие́.</p>

<p class="MsoNormal" id="n9574"><span style="color:red" id="n9575">Слава:</span> Прииди́ к нам,
Уте́шителю, Твоего́ утеше́ния исполня́яй, / сла́вою
Твое́ю неизрече́нною богосло́вящия.</p>

<p class="MsoNormal" id="n9576"><span style="color:red" id="n9577">И ныне, Богородичен:</span> Неве́сто
Бо́жия Всенепоро́чная, / славосло́вящия Тя и чту́щия досто́йно,
/ изба́ви от искуше́ний моли́твами Твои́ми.</p>

<p class="MsoNormal" id="n9578"><span style="color:red" id="n9579">Вместо Досто́йно: поем ирмос
тойже.</span></p>

<h3 id="n9580">По Трисвятом кондак праздника. глас 8:</h3>

<p class="MsoNormal" id="n9581"><span style="color:red" id="n9582">Е</span>гда́ снизше́д
язы́ки слия́, / разделя́ше язы́ки Вы́шний, / егда́
же о́гненныя язы́ки раздая́ше, / в соедине́ние вся
призва́, / и согла́сно сла́вим Всесвята́го Ду́ха.</p>

<h3 id="n9583">НА ПОЛУНОЩНИЦЕ</h3>

<p class="MsoNormal" id="n9584"><span style="color:red" id="n9585">По 1-м Трисвятом глаголем тропарь
праздника. По 2-м трисвятом глаголем кондак праздника.</span> Го́споди
поми́луй, <span style="color:red" id="n9586">12. И отпуст. Молитвы же за упокой не
глаголем.</span></p>

<h2 style="margin-left:0in;text-indent:0in" id="n9587"><a name="_НА_УТРЕНИ_9" id="n9588"></a><span style="text-transform:none" id="n9589">НА УТРЕНИ</span></h2>

<h3 id="n9590">на <span style="color:windowtext" id="n9591">Бог Госпо́дь:</span> тропарь
праздника, глас 8:</h3>

<p class="MsoNormal" id="n9592"><span style="color:red" id="n9593">Б</span>лагослове́н еси́,
Христе́ Бо́же наш, / И́же прему́дры ловцы́ явле́й,
/ низпосла́в им Ду́ха Свята́го, / и те́ми уловле́й
вселе́нную, / Человеколю́бче, сла́ва Тебе́.<span style="color:red" id="n9594"> [Трижды.]</span></p>

<h3 id="n9595">По 1-м стихословии, седален, глас 4.<br id="n9596">
Подобен: <span style="color:windowtext" id="n9597">Удиви́ся Ио́сиф:</span></h3>

<p class="MsoNormal" id="n9598"><span style="color:red" id="n9599">П</span>опра́зднственный, ве́рнии,
и коне́чный пра́здник пра́зднуим све́тло, / сей есть Пятьдеся́тница,
обеща́ния исполне́ние и предложе́ния, / в сей бо огнь Уте́шителев
сни́де на зе́млю, я́ко в ви́де язы́к, / и ученики́
просвети́, / и сия́ неботаи́нники показа́. / Свет прии́де
Уте́шителя и м<span lang="EN-US" id="n9600">i</span>р просвети́. <span style="color:red" id="n9601">[Дважды.]</span></p>

<h3 id="n9602">По 2-й кафисме седален, глас 8,<br id="n9603">
подобен тойже:</h3>

<p class="MsoNormal" id="n9604"><span style="color:red" id="n9605">Д</span>у́ха исто́чник
прише́д на зе́млю, / во о́гненныя ре́ки разделя́яся мы́сленно,
/ апо́столы ороша́ше просвеща́я, / и бысть им о́блак ороша́яй
огнь, / просвеща́яй тех и одождя́яй пла́мень, / и́миже мы
прия́хом благода́ть, огне́м же и водо́ю. / Свет прии́де
Уте́шителя и м<span lang="EN-US" id="n9606">i</span>р просвети́. <span style="color:red" id="n9607">[Дважды.]</span></p>

<p class="MsoNormal" id="n9608"><span style="color:red" id="n9609">Таже оба канона праздника: 7-го
гласа, со ирмосом на 8, и 4-го гласа, со ирмосом на 6.</span> <span style="color:red" id="n9610">Катавасия:</span> Боже́ственным покрове́н: <span style="color:red" id="n9611">оба лика вкупе.</span></p>

<h3 id="n9612">Канон, [егоже краестрочие:<br id="n9613">
Пятдеся́тницу пра́зднуим.] Творение Космы монаха.<br id="n9614">
Глас 7. Песнь 1.</h3>

<p class="MsoNormal" id="n9615"><span style="color:red" id="n9616">Ирмос:</span> По́нтом
покры́ / фарао́на с колесни́цами / сокруша́яй бра́ни
мы́шцею высо́кою, / пои́м Ему́, я́ко просла́вися.</p>

<p class="MsoNormal" id="n9617"><span style="color:red" id="n9618">Д</span>е́лом, я́коже
дре́вле ученико́м обеща́л еси́, / Уте́шителя
Ду́ха посла́вый, Христе́, / возсия́л еси́ ми́ру
свет, Человеколю́бче.</p>

<p class="MsoNormal" id="n9619"><span style="color:red" id="n9620">З</span>ако́ном дре́вле
пропове́данное и проро́ки, испо́лнися: / Боже́ственнаго бо
Ду́ха днесь всем ве́рным благода́ть излия́ся.</p>

<h3 id="n9621">Иный канон, иамвический,<br id="n9622">
творение кир Иоанна Арклийского. Глас 4.<br id="n9623">
Песнь 1.</h3>

<p class="MsoNormal" id="n9624"><span style="color:red" id="n9625">Ирмос:</span> Боже́ственным
покрове́н / медленоязы́чный мра́ком, / извити́йствова
богопи́санный зако́н, / ти́ну бо отря́с очесе́
у́мнаго, / ви́дит Су́щаго, / и науча́ется Ду́ха
ра́зуму, / хваля́ Боже́ственными пе́сньми.</p>

<p class="MsoNormal" id="n9626"><span style="color:red" id="n9627">Р</span>еко́ша чи́стая и
честна́я уста́: / разлуче́ния вам не бу́дет, о дру́зи!
/ Аз бо на О́тчем вы́шнем престо́ле соседя́, излию́
Ду́ха, / возсия́ти жела́ющим благода́ть незави́стную.</p>

<p class="MsoNormal" id="n9628"><span style="color:red" id="n9629">П</span>реде́л преше́дшее
и́стиннейшее, Сло́во, / тихообра́зно соверша́ет
се́рдце, / де́ло бо сконча́в, возвесели́ дру́ги, / дыха́нием
ну́жным и о́гненными язы́ки, / пода́в Ду́ха
Христо́с, я́коже обеща́ся.</p>

<p class="MsoNormal" id="n9630"><span style="color:red" id="n9631">Катавасия:</span> Боже́ственным
покрове́н:</p>

<h3 id="n9632">Песнь 3.</h3>

<p class="MsoNormal" id="n9633"><span style="color:red" id="n9634">Ирмос:</span> С высоты́
си́лою, / ученико́м, Христе́, до́ндеже облеце́теся,
рекл еси́, / седи́те во Иерусали́ме, / Аз же, я́ко
Мене́, Уте́шителя ино́го, / Ду́ха Моего́ же и
О́тча послю́, / в Не́мже утвердите́ся.</p>

<p class="MsoNormal" id="n9635"><span style="color:red" id="n9636">Б</span>оже́ственнаго
Ду́ха наше́дшая си́ла, / разде́льшийся дре́вле глас,
зле согласи́вшихся, / во еди́но прили́чие боже́ственне совокупи́,
/ ве́дением Тро́ицы вразумля́ющи ве́рныя, / в Не́йже
утверди́хомся.</p>

<p class="MsoNormal" id="n9637">&nbsp;</p>

<p class="MsoNormal" id="n9638"><span style="color:red" id="n9639">Ин. Ирмос:</span> Разве́рзе утро́бы
неча́дствовавшия у́зы, / доса́ду же неудоботерпи́му благоча́дствующия,
/ еди́на моли́тва проро́чицы дре́вле А́нны, / нося́щия
дух сокруше́н, / к си́льному и Бо́гу ра́зумов.</p>

<p class="MsoNormal" id="n9640"><span style="color:red" id="n9641">Н</span>епостижи́ма есть Богонача́льнейшая,
/ вети́я бо изъяви́ безкни́жныя, / ры́бари прему́дрыя,
зауша́ющия сло́вом, / и от глубо́кия но́щи изыма́ющия лю́ди
безчи́сленны, блиста́нием Ду́ха.</p>

<p class="MsoNormal" id="n9642"><span style="color:red" id="n9643">Б</span>я́ше исхо́ден от
нерожде́нна Све́та, / всеси́льный сия́ющий Свет, / Его́же
Сы́ном Оте́ческия вла́сти, / ны́не явля́ет
сра́сленное озаре́ние, / о́гненный глас в Сио́не
язы́ком.</p>

<h3 id="n9644">По 3-й песни, седален, глас 8.<br id="n9645">
Подобен: <span style="color:windowtext" id="n9646">Прему́дрости Сло́ва:</span></h3>

<p class="MsoNormal" id="n9647"><span style="color:red" id="n9648">В</span>сесвяты́й Дух, ны́не
соше́д на апо́столы ви́дом о́гненным, / у́жасом испо́лни
язы́ков собра́ния, / язы́ки бо глаго́лющих о́гненными,
Человеколю́бче, / свою́ ки́йждо бесе́ду слы́шаше. / Те́мже
и чу́до неве́рным, я́ко пия́нство, / ве́рным же спаси́тельное
вои́стинну познава́шеся. / Сего́ ра́ди сла́вим держа́ву
Твою́, Христе́ Бо́же, / прегреше́ний оставле́ния прося́ще,
низпосла́ти бога́тно рабо́м Твои́м. <span style="color:
red" id="n9649">[Дважды.]</span></p>

<h3 id="n9650">Песнь 4.</h3>

<p class="MsoNormal" id="n9651"><span style="color:red" id="n9652">Ирмос:</span> Смотря́яй
проро́к / в после́дняя Твое́, Христе́, прише́ствие,
вопия́ше: / Твою́ услы́шах, Го́споди, си́лу, / я́ко
вся спасти́ пома́занныя Твоя́ прише́л еси́.</p>

<p class="MsoNormal" id="n9653"><span style="color:red" id="n9654">В</span>о проро́цех
глаго́лавый, / и зако́ном пропове́данный пе́рвее
несоверше́нным, / Бог И́стинный Уте́шитель, / Сло́ва
служи́телем и свиде́телем познава́ется днесь.</p>

<p class="MsoNormal" id="n9655"><span style="color:red" id="n9656">З</span>на́мение Божества́
нося́й, / апо́столом во огни́ Дух раздели́ся, / и
стра́нными язы́ки явля́шеся, / я́ко Оте́ческая
Боже́ственная си́ла гряду́щая есть, самоповели́тельная.</p>

<p class="MsoNormal" id="n9657">&nbsp;</p>

<p class="MsoNormal" id="n9658"><span style="color:red" id="n9659">Ин. Ирмос:</span> Царю́ царе́й,
/ яковы́й от якова́го еди́н Сло́ве произше́дый / от Отца́
безвино́внаго, / равномо́щнаго Твоего́ Ду́ха / апо́столом
и́стинно посла́л еси́, / я́ко Благоде́теля пою́щим:
/ сла́ва держа́ве Твое́й, Го́споди.</p>

<p class="MsoNormal" id="n9660"><span style="color:red" id="n9661">Б</span>а́ню Боже́ственную
пакибытия́ сло́вом раствори́в, / ссложе́нное
естество́, дождоточи́ши ми струю́ / от
нетленнопрободе́ннаго Твоего́ ребра́, о Бо́жий Сло́ве,
/ запечатле́я теплото́ю Ду́ха.</p>

<p class="MsoNormal" id="n9662"><span style="color:red" id="n9663">П</span>реклоня́ют вся
Уте́шителю коле́на, / Сы́ну же О́тчу, Отцу́
сра́сленному, / в Ли́цех бо ви́деша трегу́бых
Существо́ и́стинное, / неприкоснове́нное, безле́тное,
еди́ное: / возсия́ бо свет благода́ть Ду́ха.</p>

<p class="MsoNormal" id="n9664"><span style="color:red" id="n9665">Д</span>а испо́лнятся вси
Богонача́льнейшим, / ели́цы служи́телие Трисве́тлаго
Существа́, / па́че естества́ бо соверша́ет, я́ко
благоде́тель, / и огнесве́тит Христо́с во спасе́ние, / всю
дая́ благода́ть Ду́ха.</p>

<h3 id="n9666">Песнь 5.</h3>

<p class="MsoNormal" id="n9667"><span style="color:red" id="n9668">Ирмос:</span> Стра́ха
ра́ди Твоего́ / зача́тый, Го́споди, во чре́ве
проро́ков, / и рожде́нный на земли́ Дух спасе́ния, / апо́стольская
сердца́ созида́ет чи́ста / и в ве́рных пра́вый
обновля́ется, / свет бо и мир зане́ Твоя́ повеле́ния.</p>

<p class="MsoNormal" id="n9669"><span style="color:red" id="n9670">Н</span>аше́дшая си́ла
днесь сия́, Дух Благи́й, / Дух прему́дрости Бо́жия, Дух от
Отца́ исходя́й, / и Сы́ном ве́рным нам явле́йся
подава́телен, / в ни́хже вселя́ется естество́м
святы́ни, в не́йже зри́тся.</p>

<p class="MsoNormal" id="n9671">&nbsp;</p>

<p class="MsoNormal" id="n9672"><span style="color:red" id="n9673">Иный. Ирмос:</span>
Реши́тельное очище́ние грехо́в, / огнедухнове́нную
приими́те Ду́ха ро́су, / о ча́да светообра́зная
церко́вная, / ны́не от Сио́на бо изы́де зако́н, / языкоогнеобра́зная
Ду́ха благода́ть.</p>

<p class="MsoNormal" id="n9674"><span style="color:red" id="n9675">Я́</span>коже благоволи́
самовла́стно, / необлада́нный исхо́дит Дух от Отца́, / умудря́я
в язы́цех апо́столы, / печатле́я живоно́сное Сло́во, /
Отчеси́льное, сообра́зное, Его́же Спас рече́.</p>

<p class="MsoNormal" id="n9676"><span style="color:red" id="n9677">Д</span>а исцели́т у́бо
смы́слы от греха́, / и се устроя́ше апо́столов, Бог
Сло́во всенача́льное, пречи́стый дом, / в не́мже
единомо́щнаго же и ссу́щественнаго ны́не вселя́ется
Ду́ха свет.</p>

<h3 id="n9678">Песнь 6.</h3>

<p class="MsoNormal" id="n9679"><span style="color:red" id="n9680">Ирмос:</span> Пла́вающего в
молве́ / жите́йских попече́ний / с корабле́м
потопля́ема грехи́, / и душетле́нному зве́рю примета́ема,
/ я́ко Ио́на, Христе́, вопию́ Ти: / из смертоно́сныя
глубины́ возведи́ мя.</p>

<p class="MsoNormal" id="n9681"><span style="color:red" id="n9682">О</span>т Ду́ха Твоего́ на
плоть вся́кую, / я́коже рекл еси́, бога́тно излия́л
еси́, / и испо́лнишася вся́ческая Твоего́ ве́дения,
Го́споди, / я́ко из Отца́ Сын нетле́нно роди́лся еси́,
/ и Дух Неразде́льный изы́де.</p>

<p class="MsoNormal" id="n9683">&nbsp;</p>

<p class="MsoNormal" id="n9684"><span style="color:red" id="n9685">Иный. Ирмос:</span> Очище́ние
нам, Христе́, / и спасе́ние, Влады́ко, / возсия́л еси́
от Де́вы, / да я́ко проро́ка / от зве́ря морска́го
пе́рсей Ио́ну, / от тли исхити́ши, всего́ Ада́ма
всеро́дна па́дшаго.</p>

<p class="MsoNormal" id="n9686"><span style="color:red" id="n9687">И́</span>стинный нам
пра́вый во утро́бах ве́чно прии́мшим Дух, / да
обнови́ши Отчеисхо́дный и всесовокупле́нно, / вещества́
ненави́стнаго пали́тельный скверн, / ка́ла же смы́слов
чисти́тельный, Вседержи́телю.</p>

<p class="MsoNormal" id="n9688"><span style="color:red" id="n9689">Ж</span>ела́тельное
достоя́ние апо́столом, / сио́няном ча́ющим Твоего́
прише́ствия, позна́ние / Дух Отчерожде́нна Сло́ва, / речь
жесто́кую язы́ческих ласка́тельств ско́ро показа́в, / огнедохнове́нно
утвержда́еши.</p>

<h3 id="n9690">Кондак, глас 8:</h3>

<p class="MsoNormal" id="n9691"><span style="color:red" id="n9692">Е</span>гда́ снизше́д
язы́ки слия́, / разделя́ше язы́ки Вы́шний, / егда́
же о́гненныя язы́ки раздая́ше, / в соедине́ние вся
призва́, / и согла́сно сла́вим Всесвята́го Ду́ха.</p>

<p class="MsoNormal" id="n9693"><span style="color:red" id="n9694">Икос:</span> Ско́рое и
изве́стное даждь утеше́ние рабо́м Твои́м, Иису́се, / внегда́
уныва́ти духо́м на́шим, / не разлуча́йся от душ на́ших
в ско́рбех, / не удаля́йся от мы́слей на́ших во
обстоя́ниих, / но при́сно нас предвари́. / Прибли́жися нам,
прибли́жися везде́ Сый, / я́коже со апо́столы Твои́ми
всегда́ еси́, / си́це и Тебе́ жела́ющим соедини́
Себе́, Ще́дре, / да совоку́плени Тебе́ пое́м, / и
славосло́вим Всесвята́го Ду́ха Твоего́.</p>

<p class="MsoNormal" id="n9695"><span style="color:red" id="n9696">Синаксарий.</span></p>

<h3 id="n9697">Песнь 7.</h3>

<p class="MsoNormal" id="n9698"><span style="color:red" id="n9699">Ирмос:</span> В пещь о́гненную /
вве́ржени преподо́бнии о́троцы, / огнь в ро́су
преложи́ша, / воспева́нием си́це вопию́ще: / благослове́н
еси́ Го́споди, Бо́же оте́ц на́ших.</p>

<p class="MsoNormal" id="n9700"><span style="color:red" id="n9701">В</span>ету́ющим
Боже́ственная вели́чия апо́столом, / Ду́ха де́йство
непщева́шеся пия́нство неве́рствующим, / и́мже Тро́ица
познава́ется, еди́н Бог оте́ц на́ших.</p>

<p class="MsoNormal" id="n9702"><span style="color:red" id="n9703">Н</span>еразде́льное
естество́ правосла́вно богосло́вим / Бо́га Отца́
Безнача́льнаго, / тоя́жде вла́сти Сло́ва и Ду́ха, / благослове́н
еси́, зову́ще, Бо́же оте́ц на́ших.</p>

<p class="MsoNormal" id="n9704">&nbsp;</p>

<p class="MsoNormal" id="n9705"><span style="color:red" id="n9706">Ин. Ирмос:</span> Согла́сная возшуме́
орга́нская песнь, / почита́ти златосотворе́нный безду́шный истука́н,
/ Уте́шителева же светоно́сная благода́ть почеству́ет, / е́же
вопи́ти: / Тро́ице Еди́ная, Равноси́льная, Безнача́льная,
благослове́на еси́.</p>

<p class="MsoNormal" id="n9707"><span style="color:red" id="n9708">Г</span>ла́са
пророковеща́тельнаго не разуме́вше, / глаго́лаху безу́мнии
виносотворе́нное пия́нство, / ре́чи я́ко стра́нны
слы́шаша апо́столов: / благочести́вии же Тебе́ вопие́м
боже́ственно: / Богоде́телю всех, благослове́н еси́.</p>

<p class="MsoNormal" id="n9709"><span style="color:red" id="n9710">Б</span>оже́ственное
уче́ние возгреме́ / ви́дяй виде́ния боже́ственный
Ио́иль, / Богонача́льнейшаго, и́мже излию́, рек,
я́коже Сло́ва, Ду́ха Моего́ свозопию́щим: / Естество́
Тривеща́нное Све́тлое, благослове́н еси́.</p>

<p class="MsoNormal" id="n9711"><span style="color:red" id="n9712">Т</span>ро́ичную у́бо
раздели́ зря благода́ть, / я́ко да яви́т три
Ипоста́си, почита́ти в простоте́ вла́сти, / но во
еди́ном ны́не дни Госпо́дьском, / Сын, Оте́ц и Дух
благослове́н.</p>

<h3 id="n9713">Песнь 8.</h3>

<p class="MsoNormal" id="n9714"><span style="color:red" id="n9715">Ирмос:</span> Неопа́льная
огню́ в / Сина́и прича́щшаяся / купина́, Бо́га
яви́ / медленноязы́чному и гугни́вому Моисе́ови, / и
о́троки ре́вность Бо́жия / три непреобори́мыя / во
огни́ певцы́ показа́: / вся дела́, Госпо́дня
Го́спода по́йте, / и превозноси́те Его́ во вся ве́ки.</p>

<p class="MsoNormal" id="n9716"><span style="color:red" id="n9717">Ж</span>иво́тну свы́ше
бу́рну носи́му гласо́вне, / Ду́ха Всесвята́го
дыха́нию рыбаре́м, / о́гненных ви́дом язы́к
вели́чия Бо́жия вети́йствоваху: / вся дела́, Го́спода
по́йте, и превозноси́те во вся ве́ки.</p>

<p class="MsoNormal" id="n9718"><span style="color:red" id="n9719">Я́</span>ко на некаса́емую
превосходя́ще го́ру, / не боя́щеся огня́ страша́ща, / прииди́те
и ста́нем на горе́ Сио́нской, во гра́де Жива́го
Бо́га, / духоно́сным ученико́м ны́не слику́юще: / вся
дела́, Го́спода по́йте, и превозноси́те во вся ве́ки.</p>

<p class="MsoNormal" id="n9720">&nbsp;</p>

<p class="MsoNormal" id="n9721"><span style="color:red" id="n9722">Ин. Ирмос:</span> Разреша́ет у́зы
и ороша́ет пла́мень / трисве́тлый богонача́лия о́браз,
/ пою́т о́троцы, / благослови́т же Еди́наго Спа́са и Вседе́теля,
/ я́ко Благоде́теля, / сотворе́нная вся́ческая тварь.</p>

<p class="MsoNormal" id="n9723"><span style="color:red" id="n9724">П</span>а́мять Христо́с
человекоспаси́тельных слове́с, / я́же от Отца́ слы́шав
апо́столом рече́, / Дух устроя́ет языкоо́гненным
виде́нием, / посажда́я благослове́нно усвое́нную, / учуже́нная
же пое́т Тя тварь.</p>

<p class="MsoNormal" id="n9725"><span style="color:red" id="n9726">С</span>паси́тельно
самовлады́чний Еди́н, Свет самосия́тельный, / и
пода́тельный све́та сый, прише́л еси́ исполня́я
апо́столы, / честны́й я́ко верх Твои́м рабо́м, / насыти́тельный
же Дух подава́еши.</p>

<p class="MsoNormal" id="n9727"><span style="color:red" id="n9728">П</span>оя́ху проро́к
духонасыще́нная уста́, / Твое́ теле́сное, о Царю́,
прише́ствие, / и Дух от недр О́тчих произше́дший, / несозда́нный,
зданноде́телен, сопресто́лен Тебе́, / еди́наго
вочелове́чения ве́рным честь.</p>

<p class="MsoNormal" id="n9729"><span style="color:red" id="n9730">Ч</span>естне́йшую:<span style="color:red" id="n9731"> не поем:</span></p>

<h3 id="n9732">Песнь 9.</h3>

<p class="MsoNormal" id="n9733"><span style="color:red" id="n9734">Ирмос:</span> Не тле́ния
искуше́нием ро́ждшая, / и Всехитрецу́ Сло́ву плоть
взаимода́вшая, / Ма́ти Неискусому́жная Де́во
Богоро́дице, / прия́телище Нестерпи́маго, / село́
Невмести́маго Зижди́теля Твоего́, / Тя велича́ем.</p>

<p class="MsoNormal" id="n9735"><span style="color:red" id="n9736">Н</span>а паля́щей дре́вле
о́гненной колесни́це, / ревни́тель и огнедохнове́нный
ра́дуяся носи́м, / е́же ны́не возсия́вшее
дохнове́ние свы́ше апо́столом явля́ше, / от него́же
освяти́вшеся, Тро́ицу всем сказа́ша.</p>

<p class="MsoNormal" id="n9737"><span style="color:red" id="n9738">З</span>ако́на есте́ств
кроме́, стра́нное слы́шашеся ученико́в, / еди́ному бо
гла́су глася́щу Ду́ха благода́тию, / разли́чне
оглаша́хуся лю́дие, племена́ и язы́ки боже́ственная
вели́чия, / Тро́ицы ве́дению науча́юще.</p>

<p class="MsoNormal" id="n9739">&nbsp;</p>

<p class="MsoNormal" id="n9740"><span style="color:red" id="n9741">Ин. Ирмос:</span> Ра́дуйся, Цари́це,
/ матероде́вственная сла́во, / вся́ка бо удобообраща́тельная
/ благоглаго́ливая уста́ вити́йствовати не мо́гут, / Тебе́
пе́ти досто́йно, / изумева́ет же ум всяк Твое́ Рождество́
разуме́ти. / Те́мже Тя согла́сно сла́вим.</p>

<p class="MsoNormal" id="n9742"><span style="color:red" id="n9743">П</span>е́ти подоба́ше естественножи́зненную
Отрокови́цу, / еди́на бо во чре́ве скры Сло́во, / тая́щееся
неду́гующаго челове́ческаго естества́. / И́же в десны́х
страна́х ны́не седя́й О́тчих, / посла́ благода́ть
Ду́ха.</p>

<p class="MsoNormal" id="n9744"><span style="color:red" id="n9745">Е</span>ли<span lang="EN-US" id="n9746">́</span>цем
дхну богото<span lang="EN-US" id="n9747">́</span>чная благода<span lang="EN-US" id="n9748">́</span>ть<span lang="EN-US" id="n9749">, / </span>светя<span lang="EN-US" id="n9750">́</span>щеся<span lang="EN-US" id="n9751">,
</span>блиста<span lang="EN-US" id="n9752">́</span>юще<span lang="EN-US" id="n9753">, / </span>изменя<span lang="EN-US" id="n9754">́</span>еми стра<span lang="EN-US" id="n9755">́</span>нным измене<span lang="EN-US" id="n9756">́</span>нием благоле<span lang="EN-US" id="n9757">́</span>пнейшим<span lang="EN-US" id="n9758">, / </span>равноси<span lang="EN-US" id="n9759">́</span>льствующую несеко<span lang="EN-US" id="n9760">́</span>мую уве<span lang="EN-US" id="n9761">́</span>девше прему<span lang="EN-US" id="n9762">́</span>дрость<span lang="EN-US" id="n9763">, / </span>Трисве<span lang="EN-US" id="n9764">́</span>тлое существо<span lang="EN-US" id="n9765">́ </span>сла<span lang="EN-US" id="n9766">́</span>вим<span lang="EN-US" id="n9767">.</span></p>

<h3 id="n9768">Ексапостиларий.<br id="n9769">
Подобен: <span style="color:windowtext" id="n9770">Не́бо звезда́ми:</span></h3>

<p class="MsoNormal" id="n9771"><span style="color:red" id="n9772">В</span>сесвяты́й Ду́ше,
исходя́й из Отца́, / и Сы́ном прише́дый к безкни́жным
ученико́м, / Тебе́, Бо́га позна́вших, спаси́ и
поми́луй всех. <span style="color:red" id="n9773">[Дважды.]</span></p>

<h4 id="n9774">Слава, и ныне: другий подобен:</h4>

<p class="MsoNormal" id="n9775"><span style="color:red" id="n9776">С</span>вет Оте́ц, Свет
Сло́во, Свет и Святы́й Дух, / И́же во язы́цех
о́гненных апо́столом посла́ся, / и Тем весь мир
просвеща́ется Тро́ицу почита́ти Святу́ю.</p>

<h3 id="n9777">На хвалитех: <span style="color:windowtext" id="n9778">Вся́кое дыха́ние:</span>
поставим стихи 4.<br id="n9779">
И поем стихиры самогласны, глас 2:</h3>

<p class="MsoNormal" id="n9780"><span style="color:red" id="n9781">В</span>о проро́цех восвести́л
еси́ нам путь спасе́ния, / и во апо́столех возсия́, Спа́се
наш, благода́ть Ду́ха Твоего́. / Ты еси́ Бог пе́рвый,
Ты и по сих, / и во ве́ки Ты еси́ Бог наш.</p>

<p class="MsoNormal" id="n9782"><span style="color:red" id="n9783">В</span>о дво́рех Твои́х
воспо́ю Тя, Спа́са м<span lang="EN-US" id="n9784">i</span>ра, / и прекло́нь
коле́на, поклоню́ся Твое́й непобеди́мей си́ле, / ве́чер
и у́тро, и полу́дне, / и на вся́кое вре́мя благословлю́
Тя, Го́споди.</p>

<p class="MsoNormal" id="n9785"><span style="color:red" id="n9786">В</span>о дво́рех Твои́х,
Го́споди, ве́рнии / коле́на душ и теле́с прекло́нше, /
воспева́ем Тя, безнача́льнаго Отца́, / и собезнача́льнаго
Сы́на, / и соприсносу́щнаго и Пресвята́го Ду́ха, / просвеща́ющаго
и освяща́ющаго ду́ши на́ша.</p>

<p class="MsoNormal" id="n9787"><span style="color:red" id="n9788">Слава, и ныне, глас 8: </span>Язы́цы
иногда́ размеси́шася, / де́рзости ра́ди столпотворе́ния,
/ язы́цы же ны́не умудри́шася, / сла́вы ра́ди богове́дения.
/ Та́мо осуди́ нечести́выя погреше́нием, / зде просвети́л
есть Христо́с ры́бари Ду́хом. / Тогда́ упраздни́ся
безгла́сие к муче́нию, / ны́не обновля́ется согла́сие /
ко спасе́нию душ на́ших.</p>

<p class="MsoNormal" id="n9789"><span style="color:red" id="n9790">Славословие великое, тропарь
праздника и ектении.</span></p>

<h3 id="n9791">И отпуст глаголем праздника:</h3>

<p class="MsoNormal" id="n9792"><span style="color:red" id="n9793">И́</span>же в ви́де о́гненных
язы́к, с небесе́ низпосла́вый Пресвята́го Ду́ха на
святы́я Своя́ ученики́ и апо́столы, Христо́с, и́стинный
Бог наш, моли́твами Пречи́стыя Своея́ Ма́тере, святы́х
сла́вных и всехва́льных апо́стол, и всех святы́х, поми́лует
и спасе́т нас, я́ко Благи́й и Человеколю́бец.</p>

<p class="MsoNormal" id="n9794"><span style="color:red" id="n9795">И час 1-й.</span></p>

<h2 style="margin-left:0in;text-indent:0in" id="n9796"><a name="_НА_ЛИТУРГИИ_15" id="n9797"></a><span style="text-transform:none" id="n9798">НА ЛИТУРГИИ</span></h2>

<p class="MsoNormal" id="n9799"><span style="color:red" id="n9800">Изобразительная. И от канона
праздника, песнь 3-я и 6-я.</span></p>

<p class="MsoNormal" id="n9801"><span style="color:red" id="n9802">Таже иерей, или диакон:</span> Прему́дрость,
про́сти.</p>

<h3 id="n9803">И входное:</h3>

<p class="MsoNormal" id="n9804"><span style="color:red" id="n9805">В</span>ознеси́ся Го́споди
си́лою Твое́ю, / воспое́м и пое́м си́лы Твоя́.</p>

<h4 id="n9806">Тропарь, глас 8:</h4>

<p class="MsoNormal" id="n9807"><span style="color:red" id="n9808">Б</span>лагослове́н еси́, Христе́
Бо́же наш, / И́же прему́дры ловцы́ явле́й, / низпосла́в
им Ду́ха Свята́го, / и те́ми уловле́й вселе́нную, / Человеколю́бче,
сла́ва Тебе́.</p>

<h4 id="n9809">Слава, и ныне, кондак, глас 8:</h4>

<p class="MsoNormal" id="n9810"><span style="color:red" id="n9811">Е</span>гда́ снизше́д язы́ки
слия́, / разделя́ше язы́ки Вы́шний, / егда́ же о́гненныя
язы́ки раздая́ше, / в соедине́ние вся призва́, / и согла́сно
сла́вим Всесвята́го Ду́ха.</p>

<p class="MsoNormal" id="n9812"><span style="color:red" id="n9813">Трисвятое.</span></p>

<h3 id="n9814">Прокимен Апостола, глас 6:</h3>

<p class="MsoNormal" id="n9815"><span style="color:red" id="n9816">С</span>паси́ Го́споди
люди Твоя́, / и благослови́ достоя́ние Твое́. <span style="color:red" id="n9817">Стих:</span> К Тебе́ Го́споди воззову́, Бо́же
мой, да не премолчи́ши от мене́.</p>

<h3 id="n9818">Апостол ко Ефесеем, зачало 229. [Еф. 5, 9 – 19.]</h3>

<p class="MsoNormal" id="n9819"><span style="color:red" id="n9820">Б</span>ра́тие, я́ко ча́да
све́та ходи́те: [Плод бо Духо́вный eсть во вся́кой благосты́ни
и пра́вде и и́стине:] Искуша́юще, что eсть благоуго́дно Бо́гови.
И не приoбща́йтеся к дело́м непло́дным тмы, па́че же и
облича́йте. Быва́eмая бо отай от них, сра́мно eсть и глаго́лати.
Вся же облича́eмая, от све́та явля́ются: все бо явля́емое
свет eсть. Сего́ ра́ди глаго́лет: воста́ни, спяй, и
воскресни́ от ме́ртвых, и освети́т тя Христо́с. Блюди́те
у́бо, ка́ко опа́сно хо́дите, не я́коже нему́дри,
но я́коже прему́дри, искупу́юще вре́мя, я́ко дни́е
лука́ви суть. Сего́ ра́ди не быва́йте несмы́сленни, но
разумева́юще, что eсть во́ля Бо́жия. И не упива́йтеся вино́м,
в не́мже eсть блуд, но па́че исполня́йтеся Ду́хом, глаго́люще
себе́ во псалме́х и пе́ниих, и пе́снех духо́вных,
воспева́юще и пою́ще в сердца́х ва́ших Го́сподеви.</p>

<h3 id="n9821">Аллилуиа, глас 2:</h3>

<p class="MsoNormal" id="n9822"><span style="color:red" id="n9823">Стих:</span> Поми́луй мя Бо́же,
по вели́цей ми́лости Твое́й. <span style="color:red" id="n9824">Стих:</span>
Не отве́ржи мене́ от лица́ Твоего́ и Ду́ха Твоего́
Свята́го не отыми́ от мене́.</p>

<h3 id="n9825">Евангелие от Матфеа, зачало 75.<br id="n9826">
[Мф. 18, 10 – 20.]</h3>

<p class="MsoNormal" id="n9827"><span style="color:red" id="n9828">Р</span>ече́ Госпо́дь:
блюди́те, да не пре́зрите еди́наго [от] ма́лых сих: глаго́лю
бо вам, я́ко а́нгели их на небесе́х вы́ну ви́дят лице́
Отца́ Моего́ Небе́снаго. Прии́де бо Сын Челове́ческий
взыска́ти и, спасти́ поги́бшаго. Что вам мни́тся? А́ще
бу́дет не́коему челове́ку сто ове́ц, и заблу́дит еди́на
от них: не оста́вит ли де́вятьдесят и де́вять в гора́х, и
шед и́щет заблу́ждшия? И а́ще бу́дет обрести́ ю́,
ами́нь глаго́лю вам, я́ко ра́дуется о ней па́че, не́же
о девяти́десятих и девяти́ не заблу́ждших. Та́ко несть во́ля
пред Отце́м ва́шим Небе́сным, да поги́бнет еди́н от ма́лых
сих. А́ще же согреши́т к тебе́ брат твой, иди́ и обличи́
его́ между́ тобо́ю и тем еди́нем. А́ще тебе́
послу́шает, приобре́л еси́ бра́та твоего́. А́ще
ли тебе́ не послу́шает, пойми́ с собо́ю па́ки еди́наго
или́ два, да при усте́х двою́ или́ трие́х свиде́телей
ста́нет всяк глаго́л. А́ще же не послу́шает их, пове́ждь
це́ркви; а́ще же и це́рковь преслу́шает, бу́ди тебе́
я́коже язы́чник и мыта́рь. Ами́нь бо глаго́лю вам: ели́ка
а́ще свя́жете на земли́, бу́дут свя́зана на Небеси́,
и ели́ка а́ще разрешите́ на земли́, бу́дут разреше́на
на Небесе́х. Иде́же бо еста́ два или́ трие́ со́брани
во и́мя Мое́, ту есмь посреде́ их.</p>

<h3 id="n9829">Причастный:</h3>

<p class="MsoNormal" id="n9830"><span style="color:red" id="n9831">Д</span>ух Твой Благи́й наста́вит
мя на зе́млю пра́ву. / <span style="color:red" id="n9832">А</span>ллилу́иа.
<span style="color:red" id="n9833">трижды.</span></p>

<p class="MsoNormal" id="n9834"><span style="color:red" id="n9835">Ведомо же буди, яко седмица сия
Святыя Пентикостии разрешаема есть на сыр, рыбы, вино и елей.</span></p>

<p class="MsoNormal" id="n9836"><span style="color:red" id="n9837">Оставляются же и междочасия часов, и
иже в Повечериах певаемый канон Пресвятыя Богородицы.</span></p>

<p class="MsoNormal" id="n9838"><u id="n9839"><span style="color:red" id="n9840"><a href="#_ОГЛАВЛЕНИЕ" id="n9841">В
оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;" id="n9842"><br clear="all" style="page-break-before:always" id="n9843">
</span>

<div class="WordSection17" id="n9844">

<h1 id="n9845"><a name="_Ref182460096" id="n9846"></a><a name="_НЕДЕЛЯ_ВСЕХ_СВЯТЫХ" id="n9847"></a><span style="text-transform:none" id="n9848">НЕДЕЛЯ ВСЕХ СВЯТЫХ</span></h1>

<h2 style="margin-left:0in;text-indent:0in" id="n9849"><a name="_В_СУББОТУ_ВЕЧЕРА,_5" id="n9850"></a><span style="text-transform:none" id="n9851">В СУББОТУ ВЕЧЕРА,<br id="n9852">
НА МАЛЕЙ ВЕЧЕРНИ</span></h2>

<h3 id="n9853">На Го́споди воззва́х: поставим стихи 4.<span lang="EN-US" id="n9854"><br id="n9855">
</span>И поем стихиры воскресны, 4, глас 8:</h3>

<p class="MsoNormal" id="n9856"><span style="color:red" id="n9857">В</span>ече́рнюю песнь, / и
слове́сную слу́жбу, / Тебе́, Христе́, прино́сим, / я́ко
благоволи́л еси́ / поми́ловати нас Воскресе́нием.</p>

<p class="MsoNormal" id="n9858"><span style="color:red" id="n9859">Г</span>о́споди, Го́споди,
/ не отве́ржи нас от Твоего́ лица́, / но благоволи́ поми́ловати
нас Воскресе́нием.</p>

<p class="MsoNormal" id="n9860"><span style="color:red" id="n9861">Р</span>а́дуйся, Сио́не
Святы́й, / ма́ти церкве́й, Бо́жие жили́ще, / Ты бо
прия́л еси́ пе́рвый, / оставле́ние грехо́в, Воскресе́нием.</p>

<p class="MsoNormal" id="n9862"><span style="color:red" id="n9863">Е́</span>же от Бо́га Отца́
Сло́во, / пре́жде век Ро́ждшееся, / в после́дняя же времена́,
/ То́ежде от Неискусобра́чныя вопло́щшееся во́лею, / распя́тие
сме́ртное претерпе́, / и дре́вле умерщвле́ннаго челове́ка
спасе́ / Свои́м Воскресе́нием.</p>

<p class="MsoNormal" id="n9864"><span style="color:red" id="n9865">Слава, глас 6:</span> Му́ченик
боже́ственный лик, / Це́ркви основа́ние, / благове́стию
сконча́ние, / вы де́лом Спа́сова глаго́лания испо́лнисте,
/ ва́ми бо врата́ а́дова, на Це́рковь отве́рзшаяся,
заключи́шася, / кро́ве ва́шея ли́тие и́дольския же́ртвы
изсуши́, / закла́ние ва́ше породи́ Церко́вное исполне́ние,
/ безпло́тных удиви́сте, / Бо́гу венцено́сцы предстоите́,
/ Его́же непреста́нно моли́те о душа́х на́ших.</p>

<p class="MsoNormal" id="n9866"><span style="color:red" id="n9867">И ныне, Богородичен догматик, глас
8:</span> Ка́ко Тя ублажи́м, Богоро́дице? / Ка́ко же воспое́м,
Преблагослове́нная, / непостижи́мое та́инство рожде́ния
Твоего́? / Веко́в бо Творе́ц, и на́шего Соде́тель
естества́, / Свой о́браз уще́дрив, / низведе́ Самого́
Себе́ во истоща́ние неизсле́димое, / сый в невеще́ственных
не́дрех О́тчих, / во утро́бе Твое́й, Чи́стая, всели́ся,
/ и плоть непрело́жно бысть, от Тебе́ Неискусобра́чная, / пребы́в
у́бо е́же бе естество́м Бог. / Те́мже Ему́ покланя́емся,
Бо́гу соверше́нну и Челове́ку соверше́нну, / Тому́ во
обое́м зра́це, / и́бо о́ба естества́ в Нем суть вои́стинну.
/ Сугу́ба же вся пропове́дуем есте́ственная Его́ сво́йства,
по сугу́бому существу́, / два почита́юще де́йства и хоте́ния,
/ единосу́щен бо сый Бо́гу и Отцу́, / самовла́стно хо́щет
и де́йствует, я́ко Бог, / единосу́щен же сый и нам, / самовла́стно
хо́щет и де́йствует, я́ко Челове́к. / Того́ моли́,
Чи́стая Всеблаже́нная, / спасти́ся душа́м на́шим.</p>

<h3 id="n9868">На стиховне стихира воскресна, глас 8.</h3>

<p class="MsoNormal" id="n9869"><span style="color:red" id="n9870">В</span>озше́л еси́ на
Крест, Иису́се, / снизше́дый с Небесе́, / прише́л еси́
на смерть, Животе́ Безсме́ртный, / к су́щим во тьме Свет
и́стинный, / к па́дшым всех Воскресе́ние, / просвеще́ние, и
Спа́се наш, сла́ва Тебе́.</p>

<h4 id="n9871">Таже Богородичны, подобны 3. Глас 8:<br id="n9872">
<span style="color:windowtext" id="n9873">О пресла́внаго чудесе́!</span></h4>

<p class="MsoNormal" id="n9874"><span style="color:red" id="n9875">Стих:</span> <b id="n9876">Помяну́ и́мя
Твое́ / во вся́ком ро́де и ро́де.</b></p>

<p class="MsoNormal" id="n9877"><span style="color:red" id="n9878">Р</span>а́дуйся, Богоро́дице
всепе́тая. / Ра́дуйся, исто́чниче, жизнь ве́рным источа́ющий.
/ Ра́дуйся, всех Влады́чице и Госпоже́ тва́ри Благослове́нная.
/ Ра́дуйся, Всенепоро́чная, Препросла́вленная. / Ра́дуйся,
Всепречи́стая. / Ра́дуйся, пала́то. / Ра́дуйся, Боже́ственное
селе́ние. / Ра́дуйся, Чи́стая. Ра́дуйся, Ма́ти Де́во.
/ Ра́дуйся Богоневе́сто.</p>

<p class="MsoNormal" id="n9879"><span style="color:red" id="n9880">Стих:</span> <b id="n9881">Слы́ши Дщи и
виждь, / и приклони́ у́хо Твое́.</b></p>

<p class="MsoNormal" id="n9882"><span style="color:red" id="n9883">Р</span>а́дуйся, Богома́ти
Пречи́стая. / Ра́дуйся, ве́рных наде́жде. / Ра́дуйся,
ми́ра очище́ние. / Ра́дуйся, вся́кия ско́рби избавля́ющи
рабы́ Твоя́. / Ра́дуйся, челове́ков утеше́ние живоно́сное.
/ Ра́дуйся, заступле́ние. / Ра́дуйся, предсто́лпие призыва́ющим
Тя. / Ра́дуйся, Бо́жие Боже́ственное пребыва́ние, / и горо́
свята́я.</p>

<p class="MsoNormal" id="n9884"><span style="color:red" id="n9885">Стих:</span> <b id="n9886">Лицу́ Твоему́
помо́лятся / бога́тии лю́дстии.</b></p>

<p class="MsoNormal" id="n9887"><span style="color:red" id="n9888">Р</span>а́дуйся, Богоро́дице,
Ма́ти Христо́ва. / Ра́дуйся, еди́на наде́жде, / челове́ков
заступле́ние. / Ра́дуйся, прибе́жище. / Ра́дуйся, све́щниче
све́та све́тлый. / Ра́дуйся, свеще́ освяще́нная. / Ра́дуйся,
пала́то. / Ра́дуйся, раю́. / Ра́дуйся, Боже́ственное
селе́ние. / Ра́дуйся, исто́чниче, / источа́ющь во́ды
притека́ющим к Тебе́.</p>

<p class="MsoNormal" id="n9889"><span style="color:red" id="n9890">Слава, и ныне, Богородичен, глас
тойже:</span> Его́же не́бо не вмести́, Де́во Богоро́дице,
/ во чре́ве Твое́м нетесноме́стно вмести́ся, / и пребыла́
еси́, Чи́стая, сло́вом неизрече́нным, / ничи́мже де́вству
оскве́рншуся. / Ты бо еди́на была́ еси́ в жена́х, и Ма́ти,
и Де́ва, / и Ты, еди́на Пречи́стая, воздои́ла еси́ Сы́на
Живода́вца, / и на объя́тиях Твои́х носи́ла еси́ недре́млющее
О́ко. / Но не оста́ви не́дра О́тча, / я́коже пре́жде
век предбы́сть, / но горе́ весь Бог со а́нгелы, / до́ле
весь из Тебе́ с челове́ки, / и везде́ несказа́нно. / Того́
моли́, Всесвята́я Влады́чице, спасти́ся / правосла́вно
Богоро́дицу Чи́стую испове́дающим Тя.</p>

<p class="MsoNormal" id="n9891"><span style="color:red" id="n9892">По </span>Ны́не отпуща́еши:
<span style="color:red" id="n9893">И по</span> О́тче наш:</p>

<h3 id="n9894">Тропарь воскресный, глас 8.</h3>

<p class="MsoNormal" id="n9895"><span style="color:red" id="n9896">С</span> высоты́ снизше́л еси́,
Благоутро́бне, / погребе́ние прия́л еси́ тридне́вное,
/ да нас свободи́ши страсте́й, / Животе́ и Воскресе́ние на́ше,
Го́споди, сла́ва Тебе́!</p>

<p class="MsoNormal" id="n9897"><span style="color:red" id="n9898">Слава, и ныне, Богородичен: </span>И́же
нас ра́ди рожде́йся от Де́вы / и распя́тие претерпе́в,
Благи́й, / испрове́ргий сме́ртию смерть, / и воскресе́ние
явле́й, я́ко Бог, / не пре́зри, я́же созда́л еси́
руко́ю Твое́ю; / яви́ человеколю́бие Твое́,
Ми́лостиве, / приими́ ро́ждшую Тя Богоро́дицу,
моля́щуюся за ны, / и спаси́, Спа́се наш, лю́ди
отча́янныя.</p>

<p class="MsoNormal" id="n9899"><span style="color:red" id="n9900">Ектении. И отпуст.</span></p>

<h2 style="margin-left:0in;text-indent:0in" id="n9901"><a name="_НА_ВЕЛИЦЕЙ_ВЕЧЕРНИ_10" id="n9902"></a><span style="text-transform:none" id="n9903">НА ВЕЛИЦЕЙ ВЕЧЕРНИ</span></h2>

<p class="MsoNormal" id="n9904"><span style="color:red" id="n9905">По обычном псалме первую кафисму
всю.</span></p>

<h3 id="n9906">На Го́споди воззва́х: поставим стихов 10.<br id="n9907">
И поем стихиры воскресны 3, и восточны 3, и святых 4.<br id="n9908">
Стихиры воскресны, глас 8:</h3>

<p class="MsoNormal" id="n9909"><span style="color:red" id="n9910">В</span>ече́рнюю песнь, / и
слове́сную слу́жбу, / Тебе́, Христе́, прино́сим, / я́ко
благоволи́л еси́ / поми́ловати нас Воскресе́нием.</p>

<p class="MsoNormal" id="n9911"><span style="color:red" id="n9912">Г</span>о́споди, Го́споди,
/ не отве́ржи нас от Твоего́ лица́, / но благоволи́ поми́ловати
нас Воскресе́нием.</p>

<p class="MsoNormal" id="n9913"><span style="color:red" id="n9914">Р</span>а́дуйся, Сио́не
Святы́й, / ма́ти церкве́й, Бо́жие жили́ще, / Ты бо
прия́л еси́ пе́рвый, / оставле́ние грехо́в, Воскресе́нием.</p>

<h4 id="n9915">Восточны [Анатолиевы]:</h4>

<p class="MsoNormal" id="n9916"><span style="color:red" id="n9917">Е́</span>же от Бо́га Отца́
Сло́во, / пре́жде век Ро́ждшееся, / в после́дняя же времена́,
/ То́ежде от Неискусобра́чныя вопло́щшееся во́лею, / распя́тие
сме́ртное претерпе́ / и дре́вле умерщвле́ннаго челове́ка
спасе́ / Свои́м Воскресе́нием.</p>

<p class="MsoNormal" id="n9918"><span style="color:red" id="n9919">Е́</span>же из ме́ртвых
Твое́ Воскресе́ние славосло́вим Христе́, / и́мже
свободи́л еси́ Ада́мский род от а́дова мучи́тельства,
/ и дарова́л еси́ мíрови я́ко Бог жизнь ве́чную / и
ве́лию ми́лость.</p>

<p class="MsoNormal" id="n9920"><span style="color:red" id="n9921">С</span>ла́ва Тебе́,
Христе́ Спа́се, / Сы́не Бо́жий Единоро́дный, /
пригвозди́выйся на Кресте́, / и воскресы́й из гро́ба тридне́вен.</p>

<h4 id="n9922">Стихиры всем святым, глас 6.<br id="n9923">
Подобен: <span style="color:windowtext" id="n9924">Всю отложи́вше:</span></h4>

<p class="MsoNormal" id="n9925"><span style="color:red" id="n9926">Д</span>ухо́внии вети́и,
ученицы́ Спа́совы, / Ду́ху орга́ни бы́вше ве́рою,
/ разсе́яшася в концы́ земли́, / честно́е пропове́дание
правосла́вне се́юще, / от ни́хже прозябо́ша боже́ственным
земледе́лием, / и благода́тию му́ченик во́инства, / страсть
честну́ю образу́юща, / многообра́зными раздробле́ний ра́нами
и огне́м, / и со дерзнове́нием мо́лятся о душа́х на́ших.</p>

<p class="MsoNormal" id="n9927"><span style="color:red" id="n9928">О</span>гне́м воспаля́еми
Госпо́дни любве́, огня́ презре́ша, / и я́ко боже́ственное
у́глие возжига́еми / честни́и му́ченицы во Христе́, / попали́ша
хвра́стное ле́сти шата́ние, / звере́й же загради́ша
уста́ честны́м призыва́нием, / и во главы́ усека́еми, /
посеко́ша врага́ вся ополче́ния, / и крове́й пролива́юще
пото́ки терпели́вно, / Це́рковь напои́ша ве́рою
просвеща́ему.</p>

<p class="MsoNormal" id="n9929"><span style="color:red" id="n9930">С</span>о зверьми́ бра́вшеся,
бие́ми мече́м, / ноготьми́ растерза́еми, рука́ми отъе́млеми,
/ и му́чими тве́рдии му́ченицы, / и огне́м веще́ственным
неща́дно пали́ми, / и пробода́еми, и соста́вы ссеца́еми,
/ претерпе́ша тверде́йше, / упокое́ние предви́деша бу́дущее,
/ и нетле́нныя венцы́, и сла́ву Христа́, / Ему́же со
дерзнове́нием мо́лятся о душа́х на́ших.</p>

<p class="MsoNormal" id="n9931"><span style="color:red" id="n9932">В</span>о всех конце́х страда́вшия
ве́рно / апо́столы, му́ченики, свяще́нники богому́дрыя,
/ честны́х жен свяще́нное стека́ние, / свяще́нными пе́сньми
по до́лгу восхва́лим, / я́ко соедини́шася небе́сным
земни́и, / и страстьми́ безстра́стие благода́тию Христо́вою
прия́ша, / и ны́не, я́ко зве́зды све́тлыя, озаря́юще
нас, / со дерзнове́нием мо́лятся о душа́х на́ших.</p>

<p class="MsoNormal" id="n9933"><span style="color:red" id="n9934">Слава, глас тойже:</span> Му́ченик
боже́ственный лик, / Це́ркви основа́ние, / благове́стию
сконча́ние, / вы де́лом Спа́сова глаго́лания испо́лнисте,
/ ва́ми бо врата́ а́дова, на Це́рковь отве́рзшаяся,
заключи́шася, / кро́ве ва́шея ли́тие и́дольския же́ртвы
изсуши́, / закла́ние ва́ше породи́ Церко́вное исполне́ние,
/ безпло́тных удиви́сте, / Бо́гу венцено́сцы предстоите́,
/ Его́же непреста́нно моли́те о душа́х на́ших.</p>

<p class="MsoNormal" id="n9935"><span style="color:red" id="n9936">И ныне, Богородичен, глас 8:</span> Царь
Небе́сный / за человеколю́бие на земли́ яви́ся, / и с
челове́ки поживе́, / от Де́вы бо Чи́стыя плоть прие́мый,
/ и из Нея́ проше́дый с восприя́тием. / Еди́н есть Сын,
сугу́б естество́м, / но не Ипоста́сию. / Те́мже соверше́нна
Того́ Бо́га / и соверше́нна Челове́ка вои́стину
пропове́дающе, / испове́дуем Христа́ Бо́га на́шего, /
Его́же моли́, Ма́ти Безневе́стная, / поми́ловатися
душа́м на́шим.</p>

<p class="MsoNormal" id="n9937"><span style="color:red" id="n9938">Вход.</span> Све́те ти́хий:
<span style="color:red" id="n9939">Прокимен дне:</span> Госпо́дь воцари́ся: <span style="color:red" id="n9940">и чтения.</span></p>

<h3 id="n9941">Пророчества Исаиина чтение. [Глава 43.]</h3>

<p class="MsoNormal" id="n9942"><span style="color:red" id="n9943">Т</span>а́ко глаго́лет
Госпо́дь: вси язы́цы собра́шася вку́пе, и соберу́тся кня́зи
от них. Кто возвести́т сия́; или́ я́же от нача́ла, кто
слы́шана сотвори́т вам? Да приведу́т свиде́тели своя́,
и оправдя́тся, и да услы́шат, и да реку́т и́стину. Бу́дите
Ми свиде́тели, и Аз свиде́тель, глаго́лет Госпо́дь Бог, и О́трок
его́же избра́х, да позна́ете, и ве́руете Ми, и разуме́ете,
я́ко Аз есмь, пре́жде Мене́ не бысть ин бог, и по Мне не бу́дет.
Аз есмь Бог, и несть ра́зве Мене́ спаса́яй. Аз возвести́х и
спасо́х, уничижи́х, и не бе в вас чу́ждий. Вы Мне свиде́тели,
и Аз Госпо́дь Бог, и еще́ от нача́ла Аз есмь, и несть от рук Мои́х
избавля́яй, сотворю́, и кто отврати́т то? Си́це глаго́лет
Госпо́дь Бог, избавля́яй вас Святы́й Изра́илев.</p>

<h3 id="n9944">Премудрости Соломони чтение. [Глава 3.]</h3>

<p class="MsoNormal" id="n9945"><span style="color:red" id="n9946">П</span>ра́ведных ду́ши в
руце́ Бо́жией, и не прико́снется их му́ка. Непщева́ни
бы́ша во очесе́х безу́мных умре́ти, и вмени́ся озлобле́ние
исхо́д их. И е́же от нас ше́ствие сокруше́ние, они́ же
суть в ми́ре. И́бо пред лице́м челове́ческим, а́ще и
му́ку прии́мут, упова́ние их безсме́ртия испо́лнено. И
в ма́ле нака́зани бы́вше, вели́кими благоде́тельствовани
бу́дут, я́ко Бог искуси́ я́, и обре́те их досто́йны
Себе́. Я́ко зла́то в горни́ле искуси́ их и я́ко
всепло́дие же́ртвенное прия́т я́. И во вре́мя посеще́ния
их возсия́ют, и я́ко и́скры по сте́блию потеку́т. Су́дят
язы́ком и облада́ют людьми́, и воцари́тся Госпо́дь в
них во ве́ки. Наде́ющиися Нань разуме́ют и́стину, и ве́рнии
в любви́ пребу́дут Ему́. Я́ко благода́ть и ми́лость
в преподо́бных Его́, и посеще́ние во избра́нных Его́.</p>

<h3 id="n9947">Премудрости Соломони чтение. [Глава 5.]</h3>

<p class="MsoNormal" id="n9948"><span style="color:red" id="n9949">П</span>ра́ведницы во ве́ки
живу́т, и в Го́споде мзда их, попече́ние их у Вы́шняго.
Сего́ ра́ди прии́мут ца́рствие благоле́пия, и вене́ц
добро́ты от руки́ Госпо́дни, зане́ десни́цею покры́ет
я́, и мы́шцею защити́т их. Прии́мет всеору́жие рве́ние
Свое́, и вооружи́т тварь в месть враго́м. Облече́тся в
броня́ пра́вды, и возложи́т шлем, суд нелицеме́рен. Прии́мет
щит непобеди́мый, преподо́бие, поостри́т же напра́сный гнев
ору́жие, спобо́рет же с Ним мир на безу́мныя. По́йдут
праволу́чныя стре́лы мо́лниины, и я́ко от благокру́гла
лу́ка облако́в, на наме́рение полетя́т. И от каменоме́тныя
я́рости, испо́лнь паду́т гра́ды. Вознегоду́ет на них
вода́ морска́я, ре́ки же потопя́т я́ на́гло.
Сопроти́в ста́нет им дух си́лы, и я́ко ви́хор разве́ет
их, и опустоши́т всю зе́млю беззако́ние, и злоде́йство
преврати́т престо́лы си́льных. Слы́шите у́бо ца́рие
и разуме́йте, навы́кните судии́ конце́в земли́. Внуши́те
держа́щии мно́жества, и гордя́щиися о наро́дех язы́к. Я́ко
дана́ есть от Го́спода держа́ва вам, и си́ла от Вы́шняго.</p>

<h3 id="n9950">На литии стихира храма.<br id="n9951">
Таже самогласны святых всех. Глас 1:</h3>

<p class="MsoNormal" id="n9952"><span style="color:red" id="n9953">В</span>е́ры согла́сием
мирско́е торжество́, / от ве́ка Бо́гу благоугоди́вших,
/ патриа́рхов честно́е и проро́ков сосло́вие, / апо́столов
удобре́ние, му́чеников собра́ние, по́стников похвалу́,
/ всех святы́х па́мять духо́вне пра́зднуим, / мо́лят
бо ся непреста́нно, / дарова́тися ми́ру ми́рови, / и душа́м
на́шим ве́лией ми́лости.</p>

<p class="MsoNormal" id="n9954"><span style="color:red" id="n9955">П</span>рииди́те, вси вернии, /
святы́х всех всесла́вную па́мять, / во псалме́х, пе́ниих
и пе́снех духо́вных восхва́лим, / Крести́теля Спаси́телева,
/ апо́столы, проро́ки и му́ченики, / священнонача́льники,
учи́тели же и преподо́бныя, / по́стники и пра́ведныя, и
святы́х жен боголю́бное состоя́ние, / че́стно ублажа́юще,
согла́сно возопии́м: / Преблаги́й Христе́ Бо́же наш, /
тех моли́твами пода́ждь мир Це́рквам Твои́м, / побе́ды
на враги́ христолюби́вым лю́дем, / и душа́м на́шим ве́лию
ми́лость.</p>

<p class="MsoNormal" id="n9956"><span style="color:red" id="n9957">П</span>рииди́те вси духо́вне
возвесели́мся о па́мяти святы́х, / се бо прии́де богатотво́рная
нам дарова́ния принося́щи. / Те́мже во гла́се ра́дости
и чи́стей со́вести / возопии́м, глаго́люще: / ра́дуйтеся,
проро́ков сосло́вие, / и́же прише́ствие Христо́во ми́рови
пропове́давше, / и я́же издале́ча, я́ко бли́зу предви́девше.
/ Ра́дуйтеся, апо́стольский ли́че, / язы́ков мре́жницы
и ловцы́ челове́ков. / Ра́дуйтеся, му́чеников собо́ре,
/ от коне́ц земли́ собра́вшиися во еди́ну ве́ру, / и о
той мук томле́ния претерпе́вшии, / и соверше́нне страда́ния
вене́ц прие́мшии. / Ра́дуйтеся, отце́в наслажде́ние, /
своя́ телеса́ поще́нием иста́явше, / и умертви́вше
стра́сти плотски́я, / ум боже́ственным раче́нием впери́сте,
/ на небеса́ возлете́сте, и со а́нгелы водворя́ющеся, / восприе́млете
ве́чная блага́я. / Но о проро́цы, апо́столи, и му́ченицы
с по́стники, / вас Венча́вшаго приле́жно моли́те, / изба́витися
от враг ви́димых и неви́димых, / в ве́ре и любви́ соверша́ющим
при́сно / честну́ю па́мять ва́шу.</p>

<p class="MsoNormal" id="n9958"><span style="color:red" id="n9959">Слава, глас 5:</span> Ны́нешнему
торжеству́ стеце́мся ве́рнии, / предлага́ется и нам духо́вная
трапе́за, / и ча́ша та́инственная от сла́дких бра́шен,
/ весе́лия испо́лнена му́ченических доброде́телей. / Си́и
бо терпеливоду́шнии от коне́ц земли́, / теле́сное всеразли́чным
преда́вше ра́нам, / Бо́гу принесо́ша же́ртву слове́сну,
вся́кий во́зраст, / о́ви у́бо во главы́ усека́еми,
/ о́вии же по хребту́ стру́жеми, / друзи́и же рук отсече́ние
и всех удо́в, / вси вку́пе святи́и Христо́вым страда́нием
о́бщницы бы́ша. / Но венцы́ тем возме́здие мук пода́вый,
Го́споди, / во след тех жи́тельствовати сподо́би нас, / я́ко
Человеколю́бец.</p>

<p class="MsoNormal" id="n9960"><span style="color:red" id="n9961">И ныне, Богородичен, глас тойже:</span>
Храм и Дверь еси́, / Пала́та и Престо́л Царе́в, / Де́во
Всечестна́я, / Е́юже Изба́витель мой, Христо́с Госпо́дь,
/ во тьме спя́щим яви́ся, / Со́лнце Сый пра́вды, / просвети́ти
хотя́, я́же созда́ по о́бразу Своему́ руко́ю Свое́ю.
/ Те́мже, Всепе́тая, / я́ко Ма́терне дерзнове́ние к Нему́
стяжа́вшая, / непреста́нно моли́ / спасти́ся душа́м на́шым.</p>

<h3 id="n9962">На стиховне стихиры воскресны. Глас 8:</h3>

<p class="MsoNormal" id="n9963"><span style="color:red" id="n9964">В</span>озше́л еси́ на
Крест, Иису́се, / снизше́дый с Небесе́, / прише́л еси́
на смерть, Животе́ Безсме́ртный, / к су́щим во тьме Свет и́стинный,
/ к па́дшым всех Воскресе́ние, / просвеще́ние, и Спа́се
наш, сла́ва Тебе́.</p>

<h4 id="n9965">Ины стихиры восточны [Анатолиевы] по алфавиту.</h4>

<p class="MsoNormal" id="n9966"><span style="color:red" id="n9967">Стих:</span> <b id="n9968">Госпо́дь воцари́ся,
/ в ле́поту облече́ся.</b></p>

<p class="MsoNormal" id="n9969"><span style="color:red" id="n9970">Х</span>риста́ славосло́вим,
воскре́сшаго от ме́ртвых, / ду́шу бо и те́ло прие́м, /
стра́сти отъобою́ду отсече́, / пречи́стей у́бо души́
во ад соше́дшей, / его́же и плени́, / во гро́бе же истле́ния
не ви́де свято́е те́ло, / Изба́вителя душ на́ших.</p>

<p class="MsoNormal" id="n9971"><span style="color:red" id="n9972">Стих:</span> <b id="n9973">И́бо утверди́
вселе́нную, / я́же не подви́жется.</b></p>

<p class="MsoNormal" id="n9974"><span style="color:red" id="n9975">П</span>салмы́ и пе́сньми
славосло́вим, Христе́, / от ме́ртвых Твое́ Воскресе́ние,
/ и́мже нас свободи́л еси́ мучи́тельства а́дова, / и я́ко
Бог дарова́л еси́ жизнь ве́чную, / и ве́лию ми́лость.</p>

<p class="MsoNormal" id="n9976"><span style="color:red" id="n9977">Стих:</span> <b id="n9978">До́му Твоему́
подоба́ет святы́ня, / Го́споди, в долготу́ дний.</b></p>

<p class="MsoNormal" id="n9979"><span style="color:red" id="n9980">О</span> Влады́ко всех
Непостижи́ме, / Тво́рче небесе́ и земли́, / кресто́м
пострада́вый, мне безстра́стие источи́л еси́, / погребе́ние
же прие́м и воскре́с во сла́ве, / совоскреси́л еси́
Ада́ма руко́ю всеси́льною. / Сла́ва Твоему́ тридне́вному
воста́нию, / и́мже дарова́л еси́ нам ве́чную жизнь, /
и очище́ние грехо́в, / я́ко Еди́н Благоутро́бен.</p>

<p class="MsoNormal" id="n9981"><span style="color:red" id="n9982">Слава, глас 6:</span> Прииди́те,
ве́рнии, / днесь лик совокупи́вше, / благоче́стно торжеству́им,
/ и всех святы́х пресла́вную и честну́ю па́мять / сла́вно
почти́м, глаго́люще: / ра́дуйтеся, апо́столи сла́внии,
/ проро́цы, и му́ченицы, и священнонача́льницы. / Ра́дуйтеся,
преподо́бных собо́ре и пра́ведных. / Ра́дуйтеся, честны́х
жен ли́че, / и Христа́ о мiре моли́те, / побе́ды на сопроти́вныя
дарова́ти, / и душа́м на́шим ве́лию ми́лость.</p>

<p class="MsoNormal" id="n9983"><span style="color:red" id="n9984">И ныне, Богородичен:</span> Творе́ц
и Изба́витель мой, Пречи́стая, / Христо́с Госпо́дь из Твои́х
ложе́сн проше́д, / в мя Оболки́йся, / пе́рвыя кля́твы
Ада́ма свободи́. / Те́мже Ти, Всечи́стая, / я́ко Бо́жии
Ма́тери же и Де́ве, / вои́стинну вопие́м немо́лчно: /
ра́дуйся А́нгельски, ра́дуйся, Влады́чице, / Предста́тельство
и Покро́ве, / и Спасе́ние душ на́ших.</p>

<p class="MsoNormal" id="n9985"><span style="color:red" id="n9986">По Трисвятом тропарь:</span> Богоро́дице
Де́во ра́дуйся: <span style="color:red" id="n9987">дважды. И святых единощи. И
благословение хлебов. И чтение Послания соборнаго Иаковля.</span></p>

<p class="MsoNormal" id="n9988"><span style="color:red" id="n9989">Аще ли убо не творится бдение, на</span>
Го́споди воззва́х: <span style="color:red" id="n9990">воскресны 3: и восточен
[анатолиев] един, и святых на 6. Подобен:</span> Отложивше:</p>

<p class="MsoNormal" id="n9991"><span style="color:red" id="n9992">По Трисвятом тропарь воскресен:</span>
Сла́ва: <span style="color:red" id="n9993">святым:</span> И ны́не: <span style="color:red" id="n9994">Богородичен: писаны в начале Утрени. И отпуст. На Полунощнице
канон Троичный от Октоиха, гласа.</span></p>

<h2 style="margin-left:0in;text-indent:0in" id="n9995"><a name="_В_НЕДЕЛЮ_ВСЕХ" id="n9996"></a><span style="text-transform:none" id="n9997">В НЕДЕЛЮ ВСЕХ СВЯТЫХ<br id="n9998">
НА УТРЕНИ</span></h2>

<h3 id="n9999">На Бог Госпо́дь: тропарь воскресный, глас 8.</h3>

<p class="MsoNormal" id="n10000"><span style="color:red" id="n10001">С</span> высоты́ снизше́л еси́,
Благоутро́бне, / погребе́ние прия́л еси́ тридне́вное,
/ да нас свободи́ши страсте́й, / Животе́ и Воскресе́ние на́ше,
Го́споди, сла́ва Тебе́! <span style="color:red" id="n10002">[Дважды.]</span></p>

<h4 id="n10003">Слава, святым тропарь, глас 4:</h4>

<p class="MsoNormal" id="n10004"><span style="color:red" id="n10005">И́</span>же во всем ми́ре
му́ченик Твои́х, / я́ко багряни́цею и ви́ссом, / кровьми́
Це́рковь Твоя́ украси́вшися, / те́ми вопие́т Ти,
Христе́ Бо́же, / лю́дем Твои́м щедро́ты Твоя́
низпосли́, / мир жи́тельству Твоему́ да́руй, / и душа́м
на́шим ве́лию ми́лость.</p>

<p class="MsoNormal" id="n10006"><span style="color:red" id="n10007">И ныне, Богородичен:</span> Е́же
от ве́ка утае́ное / и А́нгелом несве́домое та́инство,
/ Тобо́ю, Богоро́дице, су́щим на земли́ яви́ся Бог, / в
несли́тном соедине́нии воплоща́емь, / и Крест во́лею нас ра́ди
восприи́м, / и́мже воскреси́в первозда́ннаго, / спасе́
от сме́рти ду́ши на́ша.</p>

<h3 id="n10008">По 1-м стихословии<br id="n10009">
седален воскресен, глас 8:</h3>

<p class="MsoNormal" id="n10010"><span style="color:red" id="n10011">В</span>оскре́сл еси́ из
ме́ртвых, Животе́ всех, / и а́нгел све́тел жена́м
вопия́ше: преста́ните от слез, / апо́столом благовести́те,
возопи́йте пою́ща, / я́ко воскре́се Христо́с Госпо́дь,
/ благоволи́вый спасти́, я́ко Бог, род челове́ческий.</p>

<p class="MsoNormal" id="n10012"><span style="color:red" id="n10013">Стих:</span> <b id="n10014">Воскресни́ Го́споди
Бо́же мой, да вознесе́тся рука́ Твоя́, / не забу́ди
убо́гих Твои́х до конца́.</b></p>

<p class="MsoNormal" id="n10015"><span style="color:red" id="n10016">Ч</span>елове́цы, Спа́се,
гроб Твой запеча́таша, / А́нгел ка́мень от двере́й отвали́,
/ жены́ ви́деша воста́вша из ме́ртвых, / и ты́я
благовести́ша ученико́м Твои́м в Сио́не, / я́ко воскре́сл
еси́, Животе́ всех, и разреши́шася у́зы сме́ртныя, /
Го́споди, сла́ва Тебе́.</p>

<p class="MsoNormal" id="n10017"><span style="color:red" id="n10018">Слава, и ныне, Богородичен:</span> И́же
нас ра́ди рожде́йся от Де́вы / и распя́тие претерпе́в,
Благи́й, / испрове́ргий сме́ртию смерть, / и воскресе́ние явле́й,
я́ко Бог, / не пре́зри, я́же созда́л еси́ руко́ю Твое́ю;
/ яви́ человеколю́бие Твое́, Ми́лостиве, / приими́ ро́ждшую
Тя Богоро́дицу, моля́щуюся за ны, / и спаси́, Спа́се наш, лю́ди
отча́янныя.</p>

<p class="MsoNormal" id="n10019"><span style="color:red" id="n10020">И чтение во Евангелии толковом.</span></p>

<h3 id="n10021">По 2-м стихословии седален, глас 8.<br id="n10022">
Подобен: <span style="color:windowtext" id="n10023">Повеле́нное та́йно:</span></h3>

<p class="MsoNormal" id="n10024"><span style="color:red" id="n10025">Б</span>елонося́й Гаврии́л
све́тел предста́, / я́ко в ви́де мо́лнии, Христо́ву
гро́бу, / и ка́мень отвали́ от гро́ба, / и страх ве́лий
содержа́ше Твоя́ стра́жи, / и внеза́пу пребы́ша вси а́ки
ме́ртви. / От гро́ба страже́й, и ка́мене печа́ти
устыди́теся, пребеззако́ннии, / разуме́йте, я́ко воскре́се
Христо́с.</p>

<h4 id="n10026">Другий седален.<br id="n10027">
Подобен: <span style="color:windowtext" id="n10028">Прему́дрости Сло́ва:</span></h4>

<p class="MsoNormal" id="n10029"><span style="color:red" id="n10030">В</span>оскре́с от гро́ба,
я́ко вои́стинну, / преподо́бным повеле́л еси́ жена́м
/ пропове́дати воста́ние апо́столом, я́коже пи́сано
есть, / и ско́рый Петр предста́ гро́бу, и свет во гро́бе
зря ужаса́шеся. / Те́мже и ви́дев плащани́цы еди́ны, /
кроме́ Боже́ственнаго те́ла, в нем лежа́щия, / со стра́хом
возопи́: сла́ва Тебе́, Христе́ Бо́же, / я́ко
спаса́еши вся, Спа́се наш, О́тчее бо еси́ сия́ние.</p>

<h4 id="n10031">Слава, и ныне, Богородичен,<br id="n10032">
[не седяще поем, но стояще и со страхом<br id="n10033">
и благоговением глаголем] настоящий:</h4>

<p class="MsoNormal" id="n10034"><span style="color:red" id="n10035">О</span> Тебе́ ра́дуется,
Благода́тная, вся́кая тварь, / а́нгельский собо́р, и челове́ческий
род, / освяще́нный хра́ме, и раю́ слове́сный, де́вственная
похвало́, / из Нея́же Бог воплоти́ся, и Младе́нец бысть, /
пре́жде век сый Бог наш, / ложесна́ бо Твоя́ престо́л
сотвори́, / и чре́во Твое́ простра́ннее небе́с соде́ла.
/ О Тебе́ ра́дуется, Благода́тная, вся́кая тварь, сла́ва
Тебе́.</p>

<p class="MsoNormal" id="n10036"><span style="color:red" id="n10037">И чтение во Евангелии толковом.</span></p>

<p class="MsoNormal" id="n10038"><span style="color:red" id="n10039">По Непорочнах тропари:</span> А́нгельский
собо́р:</p>

<h3 id="n10040">И по них ипакои, глас 8:</h3>

<p class="MsoNormal" id="n10041"><span style="color:red" id="n10042">М</span>vроно́сицы Жизнода́вца
предстоя́ща гро́бу, / Влады́ку иска́ху в ме́ртвых,
Безсме́ртнаго, / и ра́дость благове́щения от А́нгела прие́мша,
апо́столом возвеща́ху, / я́ко воскре́се Христо́с Бог,
/ подая́й ми́рови ве́лию ми́лость.</p>

<h3 id="n10043">Степенна, глас 8. Антифон 1:</h3>

<p class="MsoNormal" id="n10044"><span style="color:red" id="n10045">О</span>т ю́ности моея́
враг мя искуша́ет, сластьми́ пали́т мя, / аз же наде́яся на
Тя, Го́споди, побежда́ю сего́.</p>

<p class="MsoNormal" id="n10046"><span style="color:red" id="n10047">Н</span>енави́дящии Сио́на,
/ да бу́дут у́бо пре́жде исторже́ния я́ко трава́,
/ ссе́чет бо Христо́с вы́я их, усече́нием мук.</p>

<p class="MsoNormal" id="n10048"><span style="color:red" id="n10049">Слава:</span> Святы́м Ду́хом,
Е́же жи́ти вся́ческим, / Свет от Све́та, Бог Вели́к, /
со Отце́м пое́м Ему́, и с Сло́вом.</p>

<p class="MsoNormal" id="n10050"><span style="color:red" id="n10051">И ныне, тойже.</span></p>

<h3 id="n10052">Антифон 2:</h3>

<p class="MsoNormal" id="n10053"><span style="color:red" id="n10054">С</span>е́рдце мое́ стра́хом
Твои́м да покры́ется смиренному́дрствующее, / да не возне́сшееся
отпаде́т от Тебе́, Всеще́дре.</p>

<p class="MsoNormal" id="n10055"><span style="color:red" id="n10056">Н</span>а Го́спода име́вый
наде́жду, не устраши́тся тогда́, / егда́ огне́м вся
суди́ти и́мать, и му́кою.</p>

<p class="MsoNormal" id="n10057"><span style="color:red" id="n10058">Слава:</span> Святы́м Ду́хом,
всяк кто боже́ственный ви́дит, и предглаго́лет, / чудоде́йствует
вы́шняя, в Трие́х Еди́наго Бо́га поя́: / а́ще бо
и трисия́ет, единонача́льствует Божество́.</p>

<p class="MsoNormal" id="n10059"><span style="color:red" id="n10060">И ныне, тойже.</span></p>

<h3 id="n10061">Антифон 3:</h3>

<p class="MsoNormal" id="n10062"><span style="color:red" id="n10063">В</span>оззва́х Тебе́, Го́споди,
вонми́, / приклони́ ми у́хо Твое́, вопию́щу, / и очи́сти,
пре́жде да́же не во́змеши мене́ отсю́ду.</p>

<p class="MsoNormal" id="n10064"><span style="color:red" id="n10065">К</span> ма́тери свое́й
земли́ отходя́й всяк, па́ки разреша́ется, / прия́ти му́ки,
или́ по́чести пожи́вших.</p>

<p class="MsoNormal" id="n10066"><span style="color:red" id="n10067">Слава:</span> Святы́м Ду́хом,
богосло́вие Еди́ница Трисвята́я, / Оте́ц бо безнача́лен,
от Него́же роди́ся Сын безле́тно, и Дух сопресто́лен, / сообра́зен,
от Отца́ спросия́вший.</p>

<p class="MsoNormal" id="n10068"><span style="color:red" id="n10069">И ныне, тойже.</span></p>

<h3 id="n10070">Антифон 4:</h3>

<p class="MsoNormal" id="n10071"><span style="color:red" id="n10072">С</span>е ны́не что добро, или́
что красно́, но е́же жи́ти бра́тии вку́пе? / В сем бо
Госпо́дь обеща́ живо́т ве́чный.</p>

<p class="MsoNormal" id="n10073"><span style="color:red" id="n10074">О</span> ри́зе свое́й, И́же
кри́ны се́льныя украша́яй повелева́ет, / я́ко не
подоба́ет пещи́ся.</p>

<p class="MsoNormal" id="n10075"><span style="color:red" id="n10076">Слава:</span> Святы́м Ду́хом,
единови́дною вино́ю, вся содержа́тся миропода́тельне, / Бог
бо Сей есть, Отцу́ же и Сы́нови единосу́щен госпо́дственне.</p>

<p class="MsoNormal" id="n10077"><span style="color:red" id="n10078">И ныне, тойже.</span></p>

<h3 id="n10079">Прокимен, глас 8:</h3>

<p class="MsoNormal" id="n10080"><span style="color:red" id="n10081">В</span>оцари́тся Госпо́дь
во век, / Бог твой Сио́не, в род и род. <span style="color:red" id="n10082">Стих:</span>
Хвали́, душе́ моя́, Го́спода, восхвалю́ Го́спода в
животе́ мое́м.</p>

<p class="MsoNormal" id="n10083"><span style="color:red" id="n10084">Таже другий прокимен: </span>Вся́кое
дыха́ние / да хва́лит Го́спода. <span style="color:red" id="n10085">Стих:</span>
Хвали́те Бо́га во святы́х Его́, хвали́те Его́ в
утверже́нии си́лы Его́.</p>

<h3 id="n10086">Евангелие от Матфеа воскресно, 1 утреннее,<br id="n10087">
зачало 116. [Мф. 28, 16 – 20.]</h3>

<p class="MsoNormal" id="n10088"><span style="color:red" id="n10089">В</span>о вре́мя о́но,
единиина́десять ученицы́ идо́ша в Галиле́ю, в го́ру, а́може
повеле́ им Иису́с. И ви́девше Его́, поклони́шася Ему́,
о́ви же усумне́шася. И присту́пль Иису́с, рече́ им,
глаго́ля: даде́ся Ми вся́ка власть на небеси́ и на земли́.
Ше́дше научи́те вся язы́ки, крестя́ще их во и́мя Отца́
и Сы́на и Свята́го Ду́ха, уча́ще их блюсти́ вся, ели́ка
запове́дах вам. И се, Аз с ва́ми есмь во вся дни, до сконча́ния
ве́ка. Ами́нь.</p>

<p class="MsoNormal" id="n10090"><span style="color:red" id="n10091">От сего убо дне утренняя Евангелиа
воскресна начинаем чести по ряду.</span></p>

<h3 id="n10092">Таже глаголем:</h3>

<p class="MsoNormal" id="n10093"><span style="color:red" id="n10094">В</span>оскресе́ние Христо́во
ви́девше, / поклони́мся Свято́му Го́споду Иису́су, / еди́ному
безгре́шному, / Кресту́ Твоему́ покланя́емся, Христе́,
/ и свято́е Воскресе́ние Твое́ пое́м и сла́вим. / Ты бо
еси́ Бог наш, / ра́зве Тебе́ ино́го не зна́ем, / и́мя
Твое́ имену́ем. / Прииди́те вси ве́рнии, / поклони́мся
Свято́му Христо́ву Воскресе́нию, / се бо прии́де Кресто́м
ра́дость всему́ ми́ру. / Всегда́ благословя́ще Го́спода,
/ пое́м Воскресе́ние Его́, / распя́тие бо претерпе́в,
/ сме́ртию смерть разруши́.</p>

<p class="MsoNormal" id="n10095"><span style="color:red" id="n10096">И псалом 50. Слава:</span> Моли́твами
святы́х апо́столов: <span style="color:red" id="n10097">И ныне:</span> Моли́твами
Богоро́дицы: <span style="color:red" id="n10098">Стихира, глас 6:</span> Воскре́с
Иису́с от гро́ба:</p>

<p class="MsoNormal" id="n10099"><span style="color:red" id="n10100">Каноны 4: воскресен со ирмосом на 4,
крестовоскресен на два, и Богородице на два, и всем святым на 6.</span></p>

<h3 id="n10101">Канон воскресен, глас 8.<br id="n10102">
Песнь 1.</h3>

<p class="MsoNormal" id="n10103"><span style="color:red" id="n10104">Ирмос:</span> Колесницегони́теля
фарао́ня погрузи́ / чудотворя́й иногда́ / Моисе́йский жезл,
крестообра́зно порази́в, / и раздели́в мо́ре, / Изра́иля
же беглеца́, пешехо́дца спасе́, / песнь Бо́гови воспева́юща.</p>

<p class="MsoNormal" id="n10105"><span style="color:red" id="n10106">Припев:</span> <b id="n10107">Сла́ва Го́споди,
свято́му Воскресе́нию Твоему́.</b></p>

<p class="MsoNormal" id="n10108"><span style="color:red" id="n10109">В</span>сеси́льну Христо́ву
Божеству́ ка́ко не диви́мся; / от страсте́й у́бо всем
ве́рным, безстра́стие и нетле́ние точа́щу, / от ребра́
же Свята́го исто́чник безсме́ртия иска́пающу, / и Живо́т
из гро́ба Присносу́щный.</p>

<p class="MsoNormal" id="n10110"><span style="color:red" id="n10111">Я́</span>ко благоле́пен
жена́м А́нгел ны́не яви́ся, / све́тлыя нося́ о́бразы
есте́ственныя невеще́ственныя чистоты́, / зра́ком же
возвеща́я свет воскресе́ния, зовы́й: воскре́се Госпо́дь.</p>

<p class="MsoNormal" id="n10112"><span style="color:red" id="n10113">Богородичен:</span> Пресла́вная
возглаго́лашася о Тебе́ в роде́х родо́в, / Бо́га Сло́ва
во чре́ве вме́щшая, / чиста́ же пребы́вши Богоро́дице
Мари́е. / Те́мже Тя вси почита́ем, су́щее по Бо́зе
заступле́ние на́ше.</p>

<h4 id="n10114">Канон крестовоскресен.</h4>

<p class="MsoNormal" id="n10115"><span style="color:red" id="n10116">Ирмос:</span> Во́ду проше́д
я́ко су́шу:</p>

<p class="MsoNormal" id="n10117"><span style="color:red" id="n10118">В</span>зя́шася врата́
боле́зненная, / и ужасо́шася вра́тницы а́довы, / зря́ще
в преиспо́днейшая Соше́дшаго, / И́же на высоте́ всех превы́ше
естества́.</p>

<p class="MsoNormal" id="n10119"><span style="color:red" id="n10120">У</span>диви́шася чи́ни а́нгельстии,
/ зря́ще на престо́ле посажде́но О́тчи, / отпа́дшее
естество́ челове́ческое, / затворе́ное в преиспо́дних земли́.</p>

<h4 id="n10121">Ин канон Пресвятей Богородице.</h4>

<p class="MsoNormal" id="n10122"><span style="color:red" id="n10123">Ирмос:</span> Пои́м Го́сподеви,
прове́дшему лю́ди Своя́:</p>

<p class="MsoNormal" id="n10124"><span style="color:red" id="n10125">П</span>речи́стая Богоро́дице,
/ вопло́щшееся Присносу́щное и Пребоже́ственное Сло́во, /
па́че естества́ ро́ждши, пое́м Тя.</p>

<p class="MsoNormal" id="n10126"><span style="color:red" id="n10127">Г</span>розд Тя Живоно́сен, /
всеми́рнаго иска́пающ сла́дость спасе́ния, / Де́ва,
Христе́, роди́.</p>

<h4 id="n10128">Канон всем святым. Глас 8.<br id="n10129">
Егоже краестрочие: Святы́х всех многоиме́нныя чи́ны пою́.</h4>

<p class="MsoNormal" id="n10130"><span style="color:red" id="n10131">Ирмос:</span> Колесницегони́теля
фарао́ня:</p>

<p class="MsoNormal" id="n10132"><span style="color:red" id="n10133">Т</span>вои́х святы́х
воспева́я чи́ны, / Твои́м све́том души́ мое́й
моли́твами сих озари́тися молю́ся, / Ты бо еси́ свет
непристу́пный, неве́дения мрак отгоня́, / Твои́ми
светлостьми́, Сло́ве Бо́жий Светода́вче Христе́. <span style="color:red" id="n10134">[Дважды.]</span></p>

<p class="MsoNormal" id="n10135"><span style="color:red" id="n10136">Я́</span>ко возвы́сился еси́
на Дре́ве, / привле́кл еси́ к Твоему́ позна́нию / язы́ков
все насле́дие, Влады́ко, / и све́том уясни́л еси́
Святы́я Тро́ицы, / апо́столы святы́ми Твои́ми, / и́миже
мглу пре́лести отгна́л еси́.</p>

<p class="MsoNormal" id="n10137"><span style="color:red" id="n10138">З</span>аконоположе́нием Твои́м,
Христе́, / увещава́еми Твои́ апо́столи, / я́же на
земли́ вся благоче́стно отри́нуша, / и све́том благода́ти
освети́ша всю вселе́нную сла́внии, / ева́нгельски Тя
пропове́дающе.</p>

<p class="MsoNormal" id="n10139"><span style="color:red" id="n10140">Слава:</span> Ра́дующеся му́ченицы,
крест Твой взе́мше, / и честну́ю страсть неукло́нно подража́юще,
/ мучи́тельскаго не убоя́шася преще́ния, до́блии, / ни огня́,
ни меча́, ни ран, / но ниже́ гла́да, ниже́ сме́рти.</p>

<p class="MsoNormal" id="n10141"><span style="color:red" id="n10142">И ныне, Богородичен:</span> Наме́рение
му́жеское де́вы, Всечи́стая, восприе́мше я́ве, / му́ченическая
бо страда́ния неукло́нно подража́юще, / и псало́мски в след
Тебе́, Сы́ну Твоему́, Де́во, / боже́ственне сра́дующеся,
Всецарю́ приведо́шася.</p>

<p class="MsoNormal" id="n10143"><span style="color:red" id="n10144">Катавасия:</span> Отве́рзу уста́
моя́, / и напо́лнятся Ду́ха, / и сло́во отры́гну Цари́це
Ма́тери, / и явлю́ся, све́тло торжеству́я, / и воспою́,
ра́дуяся, Тоя́ чудеса́.</p>

<h3 id="n10145">Песнь 3.</h3>

<p class="MsoNormal" id="n10146"><span style="color:red" id="n10147">Ирмос:</span> Утвержде́й в нача́ле
Небеса́ ра́зумом, / и зе́млю на вода́х основа́вый, / на
ка́мени мя, Христе́, за́поведей Твои́х утверди́, / я́ко
несть свят, па́че Тебе́ / Еди́не Человеколю́бче.</p>

<p class="MsoNormal" id="n10148"><span style="color:red" id="n10149">О</span>сужде́на бы́вша Ада́ма
вкуше́нием греха́, / пло́ти Твоея́ спаси́тельною стра́стию
оправда́л еси́, Христе́, / Сам бо непови́нен сме́ртнаго
иску́са был еси́, Безгре́шне.</p>

<p class="MsoNormal" id="n10150"><span style="color:red" id="n10151">В</span>оскресе́ния свет возсия́
/ су́щим во тьме, и се́ни сме́ртней седя́щим, / Бог мой
Иису́с, / и Свои́м Божество́м кре́пкаго связа́в, /
сего́ сосу́ды расхи́тил есть.</p>

<p class="MsoNormal" id="n10152"><span style="color:red" id="n10153">Богородичен:</span> Херуви́мов
и серафи́мов превы́шши яви́лася еси́, Богоро́дице, /
Ты бо Еди́на прия́ла еси́ Невмести́маго Бо́га в Твое́м
чре́ве, Нескве́рная, / те́мже Тя ве́рнии вси пе́сньми,
Чи́стая, ублажа́ем.</p>

<p class="MsoNormal" id="n10154">&nbsp;</p>

<p class="MsoNormal" id="n10155"><span style="color:red" id="n10156">Ин.</span><span style="color:red" id="n10157"> Ирмос:</span>
Небе́снаго кру́га Верхотво́рче Го́споди:</p>

<p class="MsoNormal" id="n10158"><span style="color:red" id="n10159">О</span>тве́ргшагося пре́жде
за́поведи, Го́споди, / изринове́на мя от Тебе́ сотвори́л
еси́, / в него́же вообрази́вся, послуша́нию же навы́к,
/ Себе́ па́ки назда́л еси́ распя́тием.</p>

<p class="MsoNormal" id="n10160"><span style="color:red" id="n10161">П</span>рему́дростию вся проуве́девый,
Го́споди, / и ра́зумом Твои́м водрузи́вый преиспо́дняя,
/ не не сподо́бил еси́ снизхожде́нием Твои́м, Сло́ве
Бо́жий, / воскреси́ти, е́же по о́бразу Твоему́.</p>

<p class="MsoNormal" id="n10162">&nbsp;</p>

<p class="MsoNormal" id="n10163"><span style="color:red" id="n10164">Ин.</span><span style="color:red" id="n10165"> Ирмос:</span>
Ты еси́ утвержде́ние:</p>

<p class="MsoNormal" id="n10166"><span style="color:red" id="n10167">Д</span>аждь нам по́мощь Твои́ми
моли́твами, Всечи́стая, / прило́ги отража́ющи лю́тых
обстоя́ний.</p>

<p class="MsoNormal" id="n10168"><span style="color:red" id="n10169">Е́</span>ве прама́тери Ты
исправле́ние бы́ла еси́, / Нача́льника жи́зни ми́рови,
Христа́ Богоро́дице, ро́ждши.</p>

<p class="MsoNormal" id="n10170">&nbsp;</p>

<p class="MsoNormal" id="n10171"><span style="color:red" id="n10172">Ин.</span><span style="color:red" id="n10173"> Ирмос:</span>
Утвержде́й в нача́ле Небеса́:</p>

<p class="MsoNormal" id="n10174"><span style="color:red" id="n10175">С</span>вяще́нством свяще́нным
свяще́нницы и па́стырие обле́кшеся, / и то му́дрственно
окорми́вше Христу́, / досто́йно украси́ша учи́тельства
сло́во, / свы́ше вои́стинну обогати́вшеся. <span style="color:red" id="n10176">[Дважды.]</span></p>

<p class="MsoNormal" id="n10177"><span style="color:red" id="n10178">У</span>краси́вшеся удобре́ньми
пе́рваго добротворе́ния, / и яви́вшеся я́ко непреле́стная
свети́ла, / онебеси́сте Це́рковь Христо́ву, святи́и, /
оты́нуду и́наго ту разли́чно украси́вше. <span style="color:red" id="n10179">[Дважды.]</span></p>

<p class="MsoNormal" id="n10180"><span style="color:red" id="n10181">Слава:</span> Зако́ну повину́ющеся
Твоему́ блаже́нных собо́ри, / многообра́зными доброде́тельми
просвети́вшеся, / насле́доваша оби́тели небе́сныя, Влады́ко,
ра́дующеся, / и́ную бо и́ный, вси ты́я досто́йно испо́лниша.</p>

<p class="MsoNormal" id="n10182"><span style="color:red" id="n10183">Богородичен:</span> От чре́ва
де́вственна, / И́же от Бо́га Бо́га Сло́ва родила́
еси́ нам, Богома́ти, / Его́же де́вы чи́стыя боголе́пно
возлюби́ша, / и в след Тебе́ вся Сему́ я́ве после́доваша.</p>

<p class="MsoNormal" id="n10184"><span style="color:red" id="n10185">Катавасия:</span> Твоя́
песносло́вцы, Богоро́дице, / Живы́й и Незави́стный Исто́чниче,
/ лик себе́ совоку́пльшия, духо́вно утверди́, / в Боже́ственней
Твое́й сла́ве / венце́в сла́вы сподо́би.</p>

<h3 id="n10186">Седален, глас 8.<br id="n10187">
Подобен: <span style="color:windowtext" id="n10188">Прему́дрости Сло́ва:</span></h3>

<p class="MsoNormal" id="n10189"><span style="color:red" id="n10190">П</span>ра́отец, оте́ц,
патриа́рх, / апо́стол, му́ченик, проро́к, / святи́телей
и преподо́бных Твои́х, / по́стников и пра́ведных же, / и
вся́каго и́мене пи́саннаго в кни́зе жи́зни, / святу́ю
па́мять соверша́юще, Христе́ Бо́же, / всех подвиза́ем
на моли́тву, моля́щеся: / умири́ мир Твой те́ми, я́ко
Человеколю́бец, да вси вопие́м Ти: / Бо́же, прославля́емый
в сове́те святы́х Твои́х, / Ты еси́ вои́стинну просла́вивый
досто́йно па́мять их.</p>

<p class="MsoNormal" id="n10191"><span style="color:red" id="n10192">Слава: тойже.</span></p>

<p class="MsoNormal" id="n10193"><span style="color:red" id="n10194">И ныне, Богородичен:</span> Небе́сную
дверь и киво́т, пресвяту́ю го́ру, / све́тлый о́блак
воспои́м, неопали́мую купину́, слове́сный рай, / Е́вы
воззва́ние, вселе́нныя всея́ вели́кое сокро́вище, / я́ко
спасе́ние в Ней соде́лася ми́рови, / и оставле́ние дре́вних
согреше́ний. / Сего́ ра́ди вопие́м Ей: / моли́ся Сы́ну
Твоему́, прегреше́ний оставле́ние дарова́ти, / благоче́стно
покланя́ющимся всесвято́му Рождеству́ Твоему́.</p>

<h3 id="n10195">Песнь 4.</h3>

<p class="MsoNormal" id="n10196"><span style="color:red" id="n10197">Ирмос:</span> Ты моя́ кре́пость
Го́споди, / Ты моя́ и си́ла, / Ты мой Бог, Ты мое́ ра́дование,
/ не оста́вль не́дра О́тча, / и на́шу нищету́ посети́в.
/ Тем с проро́ком Авваку́мом зову́ Ти: / си́ле Твое́й сла́ва,
Человеколю́бче.</p>

<p class="MsoNormal" id="n10198"><span style="color:red" id="n10199">Т</span>ы врага́ су́ща мя
зело́ возлюби́л еси́, / Ты истоща́нием стра́нным соше́л
еси́ на зе́млю, Благоутро́бне Спа́се, / после́дняго
моего́ досажде́ния не отве́ргся, / и пребы́в на высоте́
пречи́стыя Твоея́ сла́вы, / пре́жде безче́ствованнаго
просла́вил еси́.</p>

<p class="MsoNormal" id="n10200"><span style="color:red" id="n10201">К</span>то зря, Влады́ко, ны́не
не ужаса́ется, / стра́стию смерть разруша́ему; / Кресто́м
бежа́щее тле́ние, / и сме́ртию ад бога́тства истощава́емый,
/ Боже́ственною си́лою Тебе́ распя́таго; / чу́дно де́ло,
Человеколю́бче!</p>

<p class="MsoNormal" id="n10202"><span style="color:red" id="n10203">Богородичен:</span> Ты ве́рным
похвала́ еси́, Безневе́стная, Ты Предста́тельнице, / Ты и
прибе́жище христиа́н, стена́ и приста́нище, / к Сы́ну
бо Твоему́ мольбы́ но́сиши, Всенепоро́чная, и спаса́еши
от бед, / ве́рою и любо́вию Богоро́дицу Чи́стую Тебе́
зна́ющих.</p>

<p class="MsoNormal" id="n10204">&nbsp;</p>

<p class="MsoNormal" id="n10205"><span style="color:red" id="n10206">Ин.</span><span style="color:red" id="n10207"> Ирмос:</span>
Услы́шах Го́споди:</p>

<p class="MsoNormal" id="n10208"><span style="color:red" id="n10209">Н</span>а Кресте́ Тя пригвозди́ша
законопресту́пных де́ти, Христе́ Бо́же, / и́мже спасл
еси́ я́ко Благоутро́бен, сла́вящия Твоя́ страда́ния.</p>

<p class="MsoNormal" id="n10210"><span style="color:red" id="n10211">В</span>оскре́с от гро́ба,
вся совоскреси́л еси́ су́щия во а́де ме́ртвыя, / и
просвети́л еси́ я́ко Благоутро́бен, сла́вящия Твое́
воскресе́ние.</p>

<p class="MsoNormal" id="n10212">&nbsp;</p>

<p class="MsoNormal" id="n10213"><span style="color:red" id="n10214">Ин. Ирмос тойже.</span></p>

<p class="MsoNormal" id="n10215"><span style="color:red" id="n10216">К</span>лас возрасти́вшая
животво́рный, неора́нная Ни́во, / подаю́щаго ми́рови
жизнь, Богоро́дице, / спаса́й пою́щия Тя.</p>

<p class="MsoNormal" id="n10217"><span style="color:red" id="n10218">Б</span>огоро́дицу Тя, Всечи́стая,
просве́щшиися вси пропове́дуем, / Со́лнце бо пра́вды родила́
еси́, Присноде́во.</p>

<p class="MsoNormal" id="n10219">&nbsp;</p>

<p class="MsoNormal" id="n10220"><span style="color:red" id="n10221">Ин.</span><span style="color:red" id="n10222"> Ирмос:</span>
Ты моя́ кре́пость Го́споди:</p>

<p class="MsoNormal" id="n10223"><span style="color:red" id="n10224">С</span>овоку́плься собо́р
святы́х Твои́х любо́вию, / и Тебе́ наслажда́яйся, / и́стинно
же и чи́сто в ра́дости, / лик неразруша́емый а́нгелом слику́ет,
/ о Тебе́, Всеви́дче, Бо́зе всех и Го́споде. <span style="color:red" id="n10225">[Дважды.]</span></p>

<p class="MsoNormal" id="n10226"><span style="color:red" id="n10227">Ю́</span>ношески сла́внии
священному́ченицы, / му́ченическим венце́м увязо́стеся,
богоде́тельным пома́занием, / е́же пе́рвее свяще́нства
укра́шени пребога́тии. / Те́мже сугу́бы венцы́ досто́йно
прие́мше, / со Христо́м ве́чно ра́дуетеся.</p>

<p class="MsoNormal" id="n10228"><span style="color:red" id="n10229">П</span>лотско́е мудрова́ние
все ду́ху, богоно́снии, вои́стинну повину́сте, / по́стнически
сего́ стремле́ния неудержи́мая посто́м увяди́вше, / и
ны́не безстра́стия све́том просвети́вшеся, / мзды трудо́в
прия́сте.</p>

<p class="MsoNormal" id="n10230"><span style="color:red" id="n10231">Слава:</span> Я́ко Христа́,
му́ченицы, Первому́ченика, му́ки зело́ претерпе́сте, /
терпели́во же и до́блественне, / я́ко в чужди́х страда́льчествующе
телесе́х, сла́внии, / и ны́не Ца́рствия насле́дницы
показа́вшеся, / ве́рным исцеле́ния источа́ете.</p>

<p class="MsoNormal" id="n10232"><span style="color:red" id="n10233">И ныне, Богородичен:</span> Неве́ста
Бо́жия была́ еси́, Богороди́тельнице, / Сего́ бо Сло́во
преве́чное, теле́сне родила́ еси́ нам, / в Не́мже и жены́
свя́то пожи́вше, / и страда́льчествы всеразли́чными Тобо́ю
украси́вшеся, / прама́тернее паде́ние испра́виша.</p>

<p class="MsoNormal" id="n10234"><span style="color:red" id="n10235">Катавасия:</span> Седя́й в Сла́ве
/ на Престо́ле Божества́ / во о́блаце ле́гце, / прии́ди
Иису́с Пребоже́ственный, / Нетле́нною Дла́нию / и спасе́
зову́щия: / сла́ва, Христе́, си́ле Твое́й.</p>

<h3 id="n10236">Песнь 5.</h3>

<p class="MsoNormal" id="n10237"><span style="color:red" id="n10238">Ирмос:</span> Вску́ю мя отри́нул
еси́ / от лица́ Твоего́, Све́те Незаходи́мый, / и покры́ла
мя есть чужда́я тьма, окая́ннаго; / но обрати́ мя, / и к све́ту
за́поведей Твои́х / пути́ моя́ напра́ви, молю́ся.</p>

<p class="MsoNormal" id="n10239"><span style="color:red" id="n10240">О</span>де́ятися претерпе́л
еси́ в багряни́цу / пре́жде стра́сти Твоея́, Спа́се,
поруга́емь, / первозда́ннаго покрыва́я безобра́зное обнаже́ние,
/ и наг пригвозди́лся еси́ на Кресте́ пло́тию, / совлача́я,
Христе́, ри́зу умерщвле́ния.</p>

<p class="MsoNormal" id="n10241"><span style="color:red" id="n10242">О</span>т пе́рсти сме́ртныя,
/ Ты па́дшее мое́ па́ки назда́л еси́ существо́,
воскре́с, / и нестаре́ющееся, Христе́ устро́ил еси́, /
яви́в па́ки я́коже ца́рский о́браз, / нетле́ния
жизнь блиста́ющ.</p>

<p class="MsoNormal" id="n10243"><span style="color:red" id="n10244">Богородичен:</span> Ма́тернее
дерзнове́ние, е́же к Сы́ну Твоему́ иму́щи, Всечи́стая,
/ сро́днаго промышле́ния, е́же о нас, не пре́зри, мо́лимся,
/ я́ко Тебе́ и Еди́ну христиа́не ко Влады́це очище́ние
ми́лостивно предлага́ем.</p>

<p class="MsoNormal" id="n10245">&nbsp;</p>

<p class="MsoNormal" id="n10246"><span style="color:red" id="n10247">Ин.</span><span style="color:red" id="n10248"> Ирмос:</span>
Просвети́ нас:</p>

<p class="MsoNormal" id="n10249"><span style="color:red" id="n10250">Н</span>аста́ви нас си́лою
Креста́ Твоего́, Христе́, / тем бо Тебе́ припа́даем, /
мир пода́ждь нам Человеколю́бче.</p>

<p class="MsoNormal" id="n10251"><span style="color:red" id="n10252">О</span>корми́ живо́т наш,
я́ко Преблаги́й, / пою́щих Твое́ воста́ние, / и мир
пода́ждь нам, Человеколю́бче.</p>

<p class="MsoNormal" id="n10253">&nbsp;</p>

<p class="MsoNormal" id="n10254"><span style="color:red" id="n10255">Ин.</span><span style="color:red" id="n10256"> Ирмос:</span>
У́тренююще, вопие́м Ти:</p>

<p class="MsoNormal" id="n10257"><span style="color:red" id="n10258">У</span>толи́ нестерпи́мую
бу́рю страсте́й мои́х, / Я́же Бо́га ро́ждшая,
Окорми́теля и Го́спода.</p>

<p class="MsoNormal" id="n10259"><span style="color:red" id="n10260">С</span>лу́жат рождеству́
Твоему́, Пречи́стая Богоро́дице, / а́нгельстии чи́нове,
и челове́ков собра́ние.</p>

<p class="MsoNormal" id="n10261">&nbsp;</p>

<p class="MsoNormal" id="n10262"><span style="color:red" id="n10263">Ин.</span><span style="color:red" id="n10264"> Ирмос:</span>
Вску́ю мя отри́нул еси́:</p>

<p class="MsoNormal" id="n10265"><span style="color:red" id="n10266">П</span>редзре́ти, я́коже
проро́цы боже́ственнии, / хотя́щая бы́ти сподо́бистеся,
/ и возжеле́сте благоро́дию души́ / очи́ститися житие́м
чи́стым, о богоно́снии, / просвеща́еми си́лою Духо́вною.
<span style="color:red" id="n10267">[Дважды.]</span></p>

<p class="MsoNormal" id="n10268"><span style="color:red" id="n10269">Л</span>ик святы́х ны́не
све́тится Боже́ственными дарова́ньми, / и́же пре́жде
зако́на вси патриа́рси, проро́цы, / апо́столи и му́ченик
собо́ри, / и по́стников, и учи́телей, / и пра́ведных со
священному́ченики. <span style="color:red" id="n10270">[Дважды.]</span></p>

<p class="MsoNormal" id="n10271"><span style="color:red" id="n10272">Слава:</span> Светя́щееся зря́ще
Твои́х святы́х днесь собра́ние, / Твое́ю, Спа́се, све́тлостию,
и свеща́ми неугаса́емыми благода́ти, / Твое́ Боже́ственное
бога́тство благи́х и изоби́лие / воспева́ем непреста́нно,
Человеколю́бче.</p>

<p class="MsoNormal" id="n10273"><span style="color:red" id="n10274">Богородичен:</span> Преди́вное
Твое́ Рождество́ возлюби́вше жены́ пречестны́я, / кра́сная
жития́ нивочто́же вмени́ша, Всечи́стая, / Его́ еди́ни
рачи́тельно жела́юще све́тлости и Боже́ственнаго осия́ния.</p>

<p class="MsoNormal" id="n10275"><span style="color:red" id="n10276">Катавасия:</span> Ужасо́шася
вся́ческая / о Боже́ственней сла́ве Твое́й, / Ты бо,
Неискусобра́чная Де́во, / име́ла еси́ во утро́бе над
все́ми Бо́га / и родила́ еси́ Безле́тнаго Сы́на,
/ всем воспева́ющим Тя / мир подава́ющая.</p>

<h3 id="n10277">Песнь 6.</h3>

<p class="MsoNormal" id="n10278"><span style="color:red" id="n10279">Ирмос:</span> Очи́сти мя, Спа́се,
/ мно́га бо беззако́ния моя́, / и из глубины́ зол возведи́,
молю́ся, / к Тебе́ бо возопи́х, / и услы́ши мя, / Бо́же
спасе́ния моего́.</p>

<p class="MsoNormal" id="n10280"><span style="color:red" id="n10281">Д</span>ре́вом кре́пко
низложи́ мя началозло́бный, / Ты же, Христе́, возне́сся на
Кресте́, / крепча́е низложи́л еси́, посрами́в сего́,
/ па́дшаго же воскреси́л еси́.</p>

<p class="MsoNormal" id="n10282"><span style="color:red" id="n10283">Т</span>ы уще́дрил еси́
Сио́на, возсия́вый от гро́ба, / но́ваго вме́сто ве́тхаго
соверши́в, я́ко Благоутро́бен, Боже́ственною Твое́ю
кро́вию, / и ны́не ца́рствуеши в нем во ве́ки, Христе́.</p>

<p class="MsoNormal" id="n10284"><span style="color:red" id="n10285">Богородичен:</span> Да изба́вимся
от лю́тых прегреше́ний, / мольба́ми Твои́ми, Богороди́тельнице
Чи́стая, / и да улучи́м, Пречи́стая, Боже́ственное сия́ние,
/ из Тебе́ неизрече́нно воплоще́ннаго Сы́на Бо́жия.</p>

<p class="MsoNormal" id="n10286">&nbsp;</p>

<p class="MsoNormal" id="n10287"><span style="color:red" id="n10288">Ин.</span><span style="color:red" id="n10289"> Ирмос:</span>
Моли́тву пролию́ ко Го́споду:</p>

<p class="MsoNormal" id="n10290"><span style="color:red" id="n10291">Д</span>ла́ни на Кресте́
распросте́рл еси́, / исцеля́яй неудержа́нно просте́ртую
во Еде́ме ру́ку первозда́ннаго, / и Твое́ю во́лею же́лчи
вкуси́в, / и спасл еси́, Христе́, я́ко Си́лен, / сла́вящия
Твоя́ страда́ния.</p>

<p class="MsoNormal" id="n10292"><span style="color:red" id="n10293">С</span>ме́рти Изба́витель
вкуси́, дре́вняго осужде́ния, / я́ко да и тле́ния ца́рство
разруши́т, / и во а́дская сшед, воскре́се Христо́с, / и
спасе́, я́ко Си́лен, пою́щия Его́ воскресе́ние.</p>

<p class="MsoNormal" id="n10294">&nbsp;</p>

<p class="MsoNormal" id="n10295"><span style="color:red" id="n10296">Ин.</span><span style="color:red" id="n10297"> Ирмос:</span>
Ри́зу мне пода́ждь све́тлу:</p>

<p class="MsoNormal" id="n10298"><span style="color:red" id="n10299">Х</span>рам Тя Бо́жий и Ковче́г,
/ и черто́г одушевле́нный, и дверь Небе́сную, / Богоро́дице,
ве́рнии возвеща́ем.</p>

<p class="MsoNormal" id="n10300"><span style="color:red" id="n10301">Т</span>ре́бищ разруши́тель,
я́ко Бог, / бы́вшее рождество́ Твое́, Мари́е Богоневе́сто,
/ покланя́емо есть со Отце́м и Ду́хом.</p>

<p class="MsoNormal" id="n10302">&nbsp;</p>

<p class="MsoNormal" id="n10303"><span style="color:red" id="n10304">Ин.</span><span style="color:red" id="n10305"> Ирмос:</span>
Очи́сти мя Спа́се:</p>

<p class="MsoNormal" id="n10306"><span style="color:red" id="n10307">Я́</span>ко честны́й,
избра́нный, положе́нный ка́мень краеуго́льный, / святи́и
в Сио́не обре́тше Тя, Влады́ко, основа́ние непоколеби́мое,
/ избра́нное ка́мение себе́ назда́ша. <span style="color:red" id="n10308">[Дважды.]</span></p>

<p class="MsoNormal" id="n10309"><span style="color:red" id="n10310">П</span>ронзе́нным Твои́м
ре́бром, / ка́пли кро́ве иска́паша, с водо́ю богоде́тельно,
/ м<span lang="EN-US" id="n10311">i</span>р обнови́ша, / и боже́ственный собо́р
святы́х всех Благоде́телю призда́ша. <span style="color:red" id="n10312">[Дважды.]</span></p>

<p class="MsoNormal" id="n10313"><span style="color:red" id="n10314">Слава:</span> Пое́м всеблагоче́стно
/ му́ченик о́блак боже́ственный, благода́тию просвеще́нный,
/ и возсия́вший светле́е багряни́цею кро́ве, / и червлени́цею
их тве́рдаго страда́ния.</p>

<p class="MsoNormal" id="n10315"><span style="color:red" id="n10316">Богородичен:</span> Ма́терь
всеи́стинную Бо́жию Тя вси зна́ем, / Е́юже естество́
же́нское изба́вльшееся, Всенепоро́чная, о Христе́
предпострада́, / доброде́тели же вся́кия благоче́стно бысть
испо́лнено.</p>

<p class="MsoNormal" id="n10317"><span style="color:red" id="n10318">Катавасия:</span> Боже́ственное
сие́ и всечестно́е / соверша́юще пра́зднество, / Богому́дрии,
Богома́тере, / прииди́те, рука́ми воспле́щим, / от Нея́
ро́ждшагося Бо́га сла́вим.</p>

<h3 id="n10319">Кондак, глас 8:</h3>

<p class="MsoNormal" id="n10320"><span style="color:red" id="n10321">Я́</span>ко нача́тки
естества́, Насади́телю тва́ри, / вселе́нная прино́сит
Ти, Го́споди, богоно́сныя му́ченики, / тех моли́твами в ми́ре
глубо́це / Це́рковь Твою́, жи́тельство Твое́, / Богоро́дицею
соблюди́, Многоми́лостиве.</p>

<p class="MsoNormal" id="n10322"><span style="color:red" id="n10323">Икос:</span> И́же по всей земли́
му́чившиися и на небеса́ пресели́вшиися, / и́же стра́сти
Христо́вы подража́вшии и стра́сти на́ша отъе́млющии, /
зде днесь собира́ются, перворожде́нных показу́юще Це́рковь,
/ я́ко го́рния о́браз содержа́щу и Христу́ вопию́щу:
/ Бог мой еси́ Ты, Богоро́дицею соблюди́ мя, Многоми́лостиве.</p>

<p class="MsoNormal" id="n10324"><span style="color:red" id="n10325">И чтем Пролог. Синаксарь в Неделю
всех святых.</span></p>

<h3 id="n10326">Песнь 7.</h3>

<p class="MsoNormal" id="n10327"><span style="color:red" id="n10328">Ирмос:</span> Бо́жия снизхожде́ния
/ огнь устыде́ся в Вавило́не иногда́. / Сего́ ра́ди о́троцы
в пещи́ ра́дованною ного́ю, / я́ко во цве́тнице лику́юще
поя́ху: / благослове́н еси́, Бо́же оте́ц на́ших.</p>

<p class="MsoNormal" id="n10329"><span style="color:red" id="n10330">С</span>ла́вное истоща́ние,
/ Боже́ственное бога́тство Твоея́ нищеты́, Христе́,
удивля́ет а́нгелы, / на Кресте́ зря́щия Тя пригвожда́ема,
/ за е́же спасти́ ве́рою зову́щия: / благослове́н еси́
Бо́же оте́ц на́ших.</p>

<p class="MsoNormal" id="n10331"><span style="color:red" id="n10332">Б</span>оже́ственным Твои́м
соше́ствием све́та испо́лнил еси́ преиспо́дняя, / и
тьма прогна́на бысть пре́жде гоня́щая. / Отню́дуже воскресо́ша
и́же от ве́ка ю́зницы, зову́ще: / благослове́н Бог оте́ц
на́ших.</p>

<p class="MsoNormal" id="n10333"><span style="color:red" id="n10334">Троичен:</span> Всем у́бо Го́спода,
/ Еди́наго же еди́ному Единоро́дному Сы́ну правосла́вно
Отца́, / богосло́вяще Тя возвеща́ем, / и Еди́наго ве́дяще
от Тебе́ исходя́ща Ду́ха Пра́ваго, / Соесте́ственна и
Соприсносу́щна.</p>

<p class="MsoNormal" id="n10335">&nbsp;</p>

<p class="MsoNormal" id="n10336"><span style="color:red" id="n10337">Ин.</span><span style="color:red" id="n10338"> Ирмос:</span>
От Иуде́и доше́дше:</p>

<p class="MsoNormal" id="n10339"><span style="color:red" id="n10340">С</span>пасе́ние соде́лал
еси́ посреде́ вселе́нныя, проро́чески Бо́же, / на дре́во
бо вознесе́н быв, вся призва́л еси́ ве́рою зову́щия: /
оте́ц на́ших Бо́же, благослове́н еси́.</p>

<p class="MsoNormal" id="n10341"><span style="color:red" id="n10342">В</span>оскре́с от гро́ба,
я́коже от сна, Ще́дре, / всех изба́вил еси́ от тли, / тварь
же уверя́ется апо́столы пропове́дающими воста́ние: / отце́в
Бо́же, благослове́н еси́.</p>

<p class="MsoNormal" id="n10343">&nbsp;</p>

<p class="MsoNormal" id="n10344"><span style="color:red" id="n10345">Ин. Ирмос тойже.</span></p>

<p class="MsoNormal" id="n10346"><span style="color:red" id="n10347">О</span>т Де́вственных ложе́сн
вопло́щься, / яви́лся еси́ на Спасе́ние на́ше. / Те́мже
Твою́ Ма́терь ве́дяще Богоро́дицу, правосла́вно зове́м:
/ отце́в Бо́же, благослове́н еси́.</p>

<p class="MsoNormal" id="n10348"><span style="color:red" id="n10349">Ж</span>езл прорасти́ла еси́,
Де́во, / от ко́рене Иессе́ова, Всеблаже́нная, / Плод
цветонося́щи спаси́тельный, / ве́рою Сы́ну Твоему́
зову́щим: / отце́в Бо́же, благослове́н еси́.</p>

<p class="MsoNormal" id="n10350">&nbsp;</p>

<p class="MsoNormal" id="n10351"><span style="color:red" id="n10352">Ин.</span><span style="color:red" id="n10353"> Ирмос:</span>
Бо́жия снисхожде́ния:</p>

<p class="MsoNormal" id="n10354"><span style="color:red" id="n10355">С</span>вяты́х чи́нове, / во
святы́х почива́ющаго немо́лчно пою́ще, / сла́дости
боже́ственныя ны́не наслажда́ются, / и ра́дующеся, лику́ют
пою́ще: / благослове́н Бог оте́ц на́ших.</p>

<p class="MsoNormal" id="n10356"><span style="color:red" id="n10357">Б</span>оже́ственными сия́ньми
трисо́лнечнаго светопроли́тия, / че́стне святы́х собо́ри
осия́вшеся, / Еди́ницу тричи́сленную богосло́вят, / Отца́
безнача́льна, и Сы́на благоче́стно, и Ду́ха Свята́го.</p>

<p class="MsoNormal" id="n10358"><span style="color:red" id="n10359">Н</span>еизрече́нною сла́вою
Твое́ю, / егда́ яви́шися, Бо́же, посреде́ бого́в,
/ досто́йная подая́, и да́ры раздая́, и венцы́ дая́,
/ тогда́, Спа́се, сподо́би пе́ти Тебе́: / благослове́н
Бог оте́ц на́ших.</p>

<p class="MsoNormal" id="n10360"><span style="color:red" id="n10361">Слава:</span> Ра́дующеся пои́м
святы́х всех собо́р, отвсю́ду собра́вшихся, / и ро́ды
вку́пе и досто́инства, и жи́тельства, и с ни́ми пое́м:
/ благослове́н Бог оте́ц на́ших.</p>

<p class="MsoNormal" id="n10362"><span style="color:red" id="n10363">И ныне, Богородичен:</span> Мари́ю
Пречи́стую и Пресвяту́ю Богороди́тельницу, / отрокови́цы
вся, лик боже́ственный ку́пно соста́вивше, / велегла́сно ра́дующеся
возопи́йте: / ра́дуйся, ра́дости исто́чник нам источа́ющая.</p>

<p class="MsoNormal" id="n10364"><span style="color:red" id="n10365">Катавасия:</span> Не послужи́ша
тва́ри Богому́дрии / па́че Созда́вшаго, / но, о́гненное
преще́ние му́жески попра́вше, / ра́довахуся, пою́ще: /
препе́тый отце́в Госпо́дь и Бог благослове́н еси́.</p>

<h3 id="n10366">Песнь 8.</h3>

<p class="MsoNormal" id="n10367"><span style="color:red" id="n10368">Ирмос:</span> Седмери́цею пещь халде́йский
мучи́тель / Богочести́вым неи́стовно разжже́, / си́лою
же лу́чшею спасе́ны сия́ ви́дев, / Творцу́ и Изба́вителю
вопия́ше: / о́троцы, благослови́те, / свяще́нницы, воспо́йте,
/ лю́дие, превозноси́те во вся ве́ки.</p>

<p class="MsoNormal" id="n10369"><span style="color:red" id="n10370">И</span>ису́сова Божества́
Пребоже́ственная си́ла, / в нас боголе́пно возсия́ла есть,
/ пло́тию бо вкуш за всех смерть кре́стную, / разруши́ а́дову
кре́пость. / Его́же непреста́нно де́ти благослови́те,
свяще́нницы воспо́йте, / лю́дие превозноси́те во вся ве́ки.</p>

<p class="MsoNormal" id="n10371"><span style="color:red" id="n10372">Р</span>аспны́йся воста́,
великовы́йный паде́, / пады́й и сокруше́нный испра́вися,
/ тля отве́ржена бысть, и нетле́ние процвете́, / Жи́знию бо
ме́ртвенное поже́рто бысть. Де́ти благослови́те, свяще́нницы
воспо́йте, лю́дие превозноси́те во вся ве́ки.</p>

<p class="MsoNormal" id="n10373"><span style="color:red" id="n10374">Троичен:</span> Трисве́тлое
Божество́, / Еди́ну сия́ющее зарю́ от Еди́наго
Триипоста́снаго Естества́, Роди́теля Безнача́льна, /
Единоесте́ственно же Сло́во Отцу́, и Сца́рствующаго Единосу́щнаго
Ду́ха, / де́ти благослови́те, свяще́нницы воспо́йте, /
лю́дие превозноси́те во вся ве́ки.</p>

<p class="MsoNormal" id="n10375">&nbsp;</p>

<p class="MsoNormal" id="n10376"><span style="color:red" id="n10377">Ин.</span><span style="color:red" id="n10378"> Ирмос:</span>
Победи́тели мучи́теля:</p>

<p class="MsoNormal" id="n10379"><span style="color:red" id="n10380">Н</span>а дре́ве ру́це мне
просте́ршаго, обнаже́нному, призыва́юща мя, / Свое́ю благообра́зною
согре́яти нагото́ю, / благослови́те вся дела́ Госпо́дня,
/ и превозноси́те Его́ во ве́ки.</p>

<p class="MsoNormal" id="n10381"><span style="color:red" id="n10382">И</span>з преиспо́дняго а́да
возне́сша мя, па́дшаго, / и высокопресто́льною сла́вою Роди́теля
поче́тшаго, / благослови́те, вся дела́ Госпо́дня, Го́спода,
/ и превозноси́те Его́ во ве́ки.</p>

<p class="MsoNormal" id="n10383">&nbsp;</p>

<p class="MsoNormal" id="n10384"><span style="color:red" id="n10385">Ин.</span><span style="color:red" id="n10386"> Ирмос:</span>
Царя́ Небе́снаго:</p>

<p class="MsoNormal" id="n10387"><span style="color:red" id="n10388">С</span>опроти́вных разжже́нныя
и пламенови́дныя на нас угаси́ стре́лы, / я́ко да пое́м
Тя во вся ве́ки.</p>

<p class="MsoNormal" id="n10389"><span style="color:red" id="n10390">П</span>реесте́ственне Соде́теля
и Спа́са, / Бо́га Сло́ва родила́ еси́, Де́во, /
те́мже Тя пое́м, и превозно́сим во вся ве́ки.</p>

<p class="MsoNormal" id="n10391">&nbsp;</p>

<p class="MsoNormal" id="n10392"><span style="color:red" id="n10393">Ин.</span><span style="color:red" id="n10394"> Ирмос:</span>
Седмери́цею пещь:</p>

<p class="MsoNormal" id="n10395"><span style="color:red" id="n10396">Р</span>а́дуйтеся му́ченицы,
проро́цы, апо́столи, / священному́ченик честны́й собо́ре,
/ пра́ведных, преподо́бных же и учи́телей боже́ственный ли́че,
/ с мироно́сицами жена́ми сладкопою́ще: / о́троцы благослови́те,
свяще́нницы воспо́йте, / лю́дие превозноси́те во вся ве́ки.</p>

<p class="MsoNormal" id="n10397"><span style="color:red" id="n10398">Я́</span>же па́че ума́
све́тлостию, / насыща́еми святи́и боже́ственнаго весе́лия,
/ и ра́дости исполня́еми, / бо́зи быва́ете, к Бо́гу
приближе́нием, / богоде́тельным све́тлостем обща́ющеся, / и
сла́вы неизрече́нныя просвети́вшеся луча́ми, / Христа́
превозноси́те во вся ве́ки.</p>

<p class="MsoNormal" id="n10399"><span style="color:red" id="n10400">Благослови́м Отца́ и
Сы́на и Свята́го Ду́ха, Го́спода.</span></p>

<p class="MsoNormal" id="n10401"><span style="color:red" id="n10402">Я</span>ви́вшеся святи́и,
я́ко зве́зды многосве́тлыя, / церко́вное не́бо уясня́ете
разли́чными дарова́ньми и разли́чными добро́тами, / в пра́вде,
целому́дрии, му́жестве, ра́зуме, / Влады́ку свяще́нницы
воспо́йте, / лю́дие превозноси́те во вся ве́ки.</p>

<p class="MsoNormal" id="n10403"><span style="color:red" id="n10404">И ны́не и при́сно и во
ве́ки веко́в, ами́нь.</span></p>

<p class="MsoNormal" id="n10405"><span style="color:red" id="n10406">С</span> весе́лием вся жены́
богому́дрыя, сконча́вшияся, / пою́т Ду́хом Де́ву Пречи́стую,
/ и́стинную Ма́терь Бо́жию, / от кля́твы прама́тере Е́вы
нас изба́вившую, / благогове́йно предстоя́ще, / Тоя́ воспо́йте
Плод во ве́ки.</p>

<p class="MsoNormal" id="n10407"><span style="color:red" id="n10408">Хва́лим, благослови́м,
покланя́емся Го́сподеви, пою́ще и превознося́ще во вся ве́ки.</span></p>

<p class="MsoNormal" id="n10409"><span style="color:red" id="n10410">Катавасия:</span> О́троки
благочести́выя в пе́щи / Рождество́ Богоро́дичо спасло́
есть; / тогда́ у́бо образу́емое, / ны́не же де́йствуемое,
/ вселе́нную всю воздвиза́ет пе́ти Тебе́: / Го́спода
по́йте, дела́, / и превозноси́те Его́ во вся ве́ки.</p>

<p class="MsoNormal" id="n10411"><span style="color:red" id="n10412">Таже поем:</span> Честне́йшую
херуви́м:</p>

<h3 id="n10413">Песнь 9.</h3>

<p class="MsoNormal" id="n10414"><span style="color:red" id="n10415">Ирмос:</span> Ужасе́ся о сем Не́бо,
/ и земли́ удиви́шася концы́, / я́ко Бог яви́ся челове́ком
пло́тски, / и чре́во Твое́ бысть простра́ннейшее Небе́с.
/ Тем Тя, Богоро́дицу, / А́нгелов и челове́к чинонача́лия велича́ют.</p>

<p class="MsoNormal" id="n10416"><span style="color:red" id="n10417">Б</span>оже́ственным и Безнача́льным
Естество́м прост сый, / сложи́лся еси́ прия́тием пло́ти,
в Тебе́ Само́м Сию́ соста́вив, Сло́ве Бо́жий, / и
пострада́в я́ко челове́к, пребы́л еси́ кроме́
страсте́й, я́ко Бог. / Те́мже Тя во Двою́ Существу́
неразде́льно и неслия́нно велича́ем.</p>

<p class="MsoNormal" id="n10418"><span style="color:red" id="n10419">О</span>тца́ по Существу́
Боже́ственному, / я́коже естество́м быв челове́к, / рекл
еси́ Бо́га Вы́шний, рабо́м снизходя́, / воскре́с
от гро́ба, благода́тию Отца́ / земноро́дным поло́ж, и́же
по естеству́ Бо́га же и Влады́ку, / с Ни́мже Тя вси велича́ем.</p>

<p class="MsoNormal" id="n10420"><span style="color:red" id="n10421">Богородичен:</span> Яви́лася
еси́, о Де́во Ма́ти Бо́жия, / па́че естества́ ро́ждши
пло́тию Бо́га Сло́ва, / Его́же Оте́ц отры́гну от
се́рдца Своего́ пре́жде всех век, я́ко Благ, / Его́же
ны́не и теле́с превы́шша разуме́ем, а́ще и в те́ло
облече́ся.</p>

<p class="MsoNormal" id="n10422">&nbsp;</p>

<p class="MsoNormal" id="n10423"><span style="color:red" id="n10424">Ин.</span><span style="color:red" id="n10425"> Ирмос:</span>
Устраши́ся:</p>

<p class="MsoNormal" id="n10426"><span style="color:red" id="n10427">Б</span>о́жия Тя естество́м
у́бо Сы́на, / зача́таго во утро́бе све́мы Богома́тере,
/ и бы́вшаго нас ра́ди Челове́ка, / и зря́ще Тя на Кресте́
естество́м у́бо стра́ждуща челове́ческим, / безстра́стна
же, я́ко Бо́га пребыва́юща, велича́ем.</p>

<p class="MsoNormal" id="n10428"><span style="color:red" id="n10429">Р</span>азруши́ся тьма дря́хлая,
/ от а́да бо возсия́ Со́лнце Пра́вды Христо́с, / земли́
просвеща́я вся концы́, / сия́я Божества́ све́том, Небе́сный
Челове́к, Бог земны́й, / Его́же во двою́ естеству́
велича́ем.</p>

<p class="MsoNormal" id="n10430">&nbsp;</p>

<p class="MsoNormal" id="n10431"><span style="color:red" id="n10432">Ин.</span><span style="color:red" id="n10433"> Ирмос:</span>
Вои́стинну Богоро́дицу:</p>

<p class="MsoNormal" id="n10434"><span style="color:red" id="n10435">Р</span>а́дости и весе́лия
испо́лнь есть па́мять Твоя́, / приступа́ющим исцеле́ния
точа́щи, / и благоче́стно Богоро́дицу Тя возвеща́ющим.</p>

<p class="MsoNormal" id="n10436"><span style="color:red" id="n10437">П</span>салмы́ Тя воспева́ем
Благода́тная, / и немо́лчно, е́же ра́дуйся, прино́сим,
/ Ты бо источи́ла еси́ всем ра́дость.</p>

<p class="MsoNormal" id="n10438">&nbsp;</p>

<p class="MsoNormal" id="n10439"><span style="color:red" id="n10440">Ин.</span><span style="color:red" id="n10441"> Ирмос:</span>
Ужасе́ся о сем не́бо:</p>

<p class="MsoNormal" id="n10442"><span style="color:red" id="n10443">Н</span>аде́ждею и любо́вию
вооруже́нно, / и ве́рно огражде́нно счине́ние избра́нных,
/ вся мучи́телей преще́ния, му́ки, и ра́ны ра́дующеся
претерпе́ша, / благосла́вно от Христа́ обогати́вшеся, / победотворя́щаго
в страда́ниих и́стины, первому́ченики.</p>

<p class="MsoNormal" id="n10444"><span style="color:red" id="n10445">П</span>риста́нище спасе́ния,
/ Крести́теля, апо́столы, проро́ки / и му́ченики с по́стники,
/ боже́ственныя учи́тели и свяще́нники, / патриа́рхов же
собра́ние, и священному́ченики благосла́вныя, / жены́
боголюби́выя, преподо́бныя и пра́ведныя / ны́не досто́йно
восхва́лим.</p>

<p class="MsoNormal" id="n10446"><span style="color:red" id="n10447">Слава:</span> Огне́м искуси́вшеся
искуше́ний, / и сластьми́ не прельсти́вшеся, ра́дуетеся чи́сте,
/ престо́лу Влады́чню светови́дному предстоя́ще, / сла́внии
собо́ри святы́х на небесе́х, / разреши́вшимся зерца́лом,
/ се́ни же мимоше́дшей и́стинными явле́ньми.</p>

<p class="MsoNormal" id="n10448"><span style="color:red" id="n10449">И ныне, Богородичен:</span> Яви́лася
еси́ разстоя́щимся совокупи́тельная, / Тобо́ю бо а́нгелом
единосе́льницы на небесе́х челове́цы бы́ша вои́стинну,
/ и свиде́тельствуют чи́нове всех святы́х, / ны́не с ни́ми
пою́ще Твое́ Рождество́, Де́во Богоро́дице, в ве́чных
пе́снех.</p>

<p class="MsoNormal" id="n10450"><span style="color:red" id="n10451">Катавасия:</span> Всяк земноро́дный
/ да взыгра́ется, Ду́хом просвеща́емь, / да торжеству́ет же
Безпло́тных умо́в естество́, / почита́ющее свяще́нное
торжество́ Богома́тере, / и да вопие́т: / ра́дуйся,
Всеблаже́нная, / Богоро́дице, Чи́стая Присноде́во.</p>

<p class="MsoNormal" id="n10452"><span style="color:red" id="n10453">С</span>вят Госпо́дь Бог наш: <span style="color:red" id="n10454">поем по гласу.</span></p>

<h3 id="n10455">Таже експостиларий воскресен:</h3>

<p class="MsoNormal" id="n10456"><span style="color:red" id="n10457">С</span>о ученики́ взы́дем
на го́ру Галиле́йскую, / ве́рою Христа́ ви́дети /
глаго́люща власть прия́ти вы́шних и ни́жних, научи́мся,
/ ка́ко учи́т креща́ти во и́мя Отца́ и Сы́на и
Свята́го Ду́ха, язы́ки вся, / и пребыва́ти с таи́нники,
я́коже обеща́ся, до сконча́ния ве́ка.</p>

<h4 id="n10458">Слава:<br id="n10459">
Светилен всем святым. Подобен:</h4>

<p class="MsoNormal" id="n10460"><span style="color:red" id="n10461">К</span>рести́теля и Предте́чу,
/ апо́столы, проро́ки, му́ченики, / священнонача́льники же,
по́стники / и преподо́бныя, священному́ченики, / ку́пно
боголюби́выя жены́ и пра́ведныя вся, и а́нгелов чи́ны,
/ до́лжно пе́сньми увязе́м моля́щеся, / сла́ву сих
получи́ти от Христа́ Спа́са.</p>

<p class="MsoNormal" id="n10462"><span style="color:red" id="n10463">И ныне, Богородичен:</span> И́же
горе́ прославля́емый боже́ственне от а́нгелов, / от недр О́тчих,
Пречи́стая, не отсту́пль неизрече́нно, с до́льними поживе́,
/ Ты же Сего́ была́ еси́ спасе́ния хода́таица, / от чи́стых
Твои́х крове́й Сему́, Чи́стая, па́че сло́ва плоть
заимода́вши. / Его́же моли́ рабо́м Твои́м избавле́ние
да́ти прегреше́ний.</p>

<h3 id="n10464">На хвалитех,<br id="n10465">
Вся́кое дыха́ние: поставим стихов 8,<br id="n10466">
и поем стихиры воскресны, глас 8:</h3>

<p class="MsoNormal" id="n10467"><span style="color:red" id="n10468">Г</span>о́споди, а́ще и
суди́лищу предста́л еси́ от Пила́та суди́мый, / но не
отступи́л еси́ от престо́ла со Отце́м седя́, / и
воскре́с из ме́ртвых, / мiр свободи́л еси́ от рабо́ты
чужда́го, / я́ко Щедр и Человеколю́бец.</p>

<p class="MsoNormal" id="n10469"><span style="color:red" id="n10470">Г</span>о́споди, а́ще и я́ко
ме́ртва / во гро́бе иуде́и положи́ша, / но я́ко Царя́
спя́ща во́ини Тя стрежа́ху, / и я́ко живота́ сокро́вище,
печа́тию печа́таша, / но воскре́сл еси́, / и по́дал
еси́ нетле́ние душа́м на́шым.</p>

<p class="MsoNormal" id="n10471"><span style="color:red" id="n10472">Г</span>о́споди, ору́жие
на диа́вола / Крест Твой дал еси́ нам, / трепе́щет бо и трясе́тся,
не терпя́ взира́ти на си́лу Его́, / я́ко ме́ртвыя
возставля́ет, и смерть упраздни́. / Сего́ ра́ди покланя́емся
/ погребе́нию Твоему́ и воста́нию.</p>

<p class="MsoNormal" id="n10473"><span style="color:red" id="n10474">А́</span>нгел Твой, Го́споди,
/ Воскресе́ние пропове́давый, / стра́жи у́бо устраши́,
/ жена́м же возгласи́, глаго́ля: / что и́щете Жива́го
с ме́ртвыми; / воскре́се Бог сый, / и вселе́нней жизнь дарова́.</p>

<h4 id="n10475">Ина стихира восточная [анатолиева]<br id="n10476">
тогожде гласа:</h4>

<p class="MsoNormal" id="n10477"><span style="color:red" id="n10478">П</span>острада́л еси́
Кресто́м, Безстра́стный Божество́м, / погребе́ние прия́л
еси́ тридне́вное, / да нас свободи́ши от рабо́ты вра́жия,
/ и обезсме́ртив оживотвори́ши нас Христе́ Бо́же, /
воскресе́нием Твои́м, Человеколю́бче.</p>

<h4 id="n10479">Ины стихиры всем святым, глас 4.<br id="n10480">
Подобен: <span style="color:windowtext" id="n10481">Я́ко до́бля:</span></h4>

<p class="MsoNormal" id="n10482"><span style="color:red" id="n10483">С</span>вяты́я Госпо́дь и́же
на земли́ удиви́, / Того́ бо ра́ны и страда́ния в пло́ти
восприя́ша, / в сих крася́щеся, / и боже́ственными удобре́ньми
явле́нно удобря́еми, / я́же воспои́м я́ко неувяда́ющия
цве́ты, / я́ко зве́зды непреле́стныя Це́ркве, / я́ко
во́льная заколе́ния.</p>

<p class="MsoNormal" id="n10484"><span style="color:red" id="n10485">Стих: </span><b id="n10486">Воззва́ша пра́веднии
/ и Госпо́дь услы́ша их.</b></p>

<p class="MsoNormal" id="n10487"><span style="color:red" id="n10488">С</span> проро́ки апо́столи,
/ с преподо́бными учи́телие, / со священному́ченики вси пра́веднии,
/ и жен пострада́вшее, и любо́вию пости́вшееся святы́х мно́жество,
/ и пра́ведных чи́нове, / да восхва́лятся свяще́нными пе́сньми,
/ я́ко го́рняго Ца́рствия насле́дницы, / я́ко рая́
жи́телие.</p>

<p class="MsoNormal" id="n10489"><span style="color:red" id="n10490">Стих:</span> <b id="n10491">Ди́вен Бог во
святы́х Свои́х, / Бог Изра́илев.</b></p>

<p class="MsoNormal" id="n10492"><span style="color:red" id="n10493">И́</span>же зе́млю онебеси́вшии
доброде́телей све́тлостию, / и́же Христо́ву смерть подража́вшии,
/ безсме́ртия хода́тайственный путь ше́ствовавшии, / и́же
стра́сти челове́ком рукоде́йствием благода́ти очи́стившии,
/ и́же во всем ми́ре единоду́шно страда́льчествовавшии, / до́блественне
да восхва́лятся му́ченицы.</p>

<h4 id="n10494">Слава:<br id="n10495">
стихира утренняя евангельская, 1-я. Глас 1:</h4>

<p class="MsoNormal" id="n10496"><span style="color:red" id="n10497">Н</span>а го́ру ученико́м
иду́щим за земно́е вознесе́ние, / предста́ Госпо́дь, и
поклони́вшеся Ему́, / и да́нныя вла́сти везде́ научи́вшеся,
/ в поднебе́сную посыла́хуся / пропове́дати е́же из ме́ртвых
воскресе́ние, / и е́же на небеса́ возше́ствие, / и́мже
и во ве́ки спребыва́ти нело́жный обеща́ся Христо́с
Бог, / и Спас душ на́ших.</p>

<p class="MsoNormal" id="n10498"><span style="color:red" id="n10499">И ныне:</span> Преблагослове́нна
еси́ Богоро́дице Де́во:</p>

<p class="MsoNormal" id="n10500"><span style="color:red" id="n10501">Славословие великое. По Трисвятом
тропарь воскресен точию, ектении и отпуст. И час 1-й в притворе, и поучение
Студитово, и совершенный отпуст.</span></p>

<h2 style="margin-left:0in;text-indent:0in" id="n10502"><a name="_НА_ЛИТУРГИИ_14" id="n10503"></a><span style="text-transform:none" id="n10504">НА ЛИТУРГИИ</span></h2>

<h3 id="n10505">Блаженна воскресна гласа, на 4. Глас 8:</h3>

<p class="MsoNormal" id="n10506"><span style="color:red" id="n10507">П</span>омяни́ нас, Христе́
Спа́се мíра, / я́коже помяну́л еси́ разбо́йника
на дре́ве, / и сподо́би всех, Еди́не Ще́дре, / Небе́снаго
Ца́рствия Твоего́.</p>

<p class="MsoNormal" id="n10508"><span style="color:red" id="n10509">Н</span>а дре́ве пригво́ждся,
Спа́се наш, во́лею, / дре́вом Ада́ма от кля́твы изба́вил
еси́, / воздава́я, я́ко Щедр, е́же по о́бразу, и рая́
вселе́ние.</p>

<p class="MsoNormal" id="n10510"><span style="color:red" id="n10511">С</span>лы́ши, Ада́ме, и
ра́дуйся со Е́вою, / я́ко обнажи́вый дре́вле обои́х,
/ и пре́лестию взе́мый плене́нны нас, / Кресто́м Христо́вым
упраздни́ся.</p>

<p class="MsoNormal" id="n10512"><span style="color:red" id="n10513">Д</span>несь Христо́с воскре́с
от гро́ба, / всем ве́рным подая́ нетле́ние, / и ра́дость
обновля́ет мvроно́сицам по стра́сти и воста́нии.</p>

<p class="MsoNormal" id="n10514"><span style="color:red" id="n10515">И от канона всех святых песнь 6-я,
на 4.</span></p>

<h3 id="n10516">Прокимен, глас 8:</h3>

<p class="MsoNormal" id="n10517"><span style="color:red" id="n10518">П</span>омоли́теся и воздади́те
/ Го́сподеви Бо́гу на́шему. <span style="color:red" id="n10519">Стих:</span>
Ве́дом во Иуде́и Бог, во Изра́или ве́лие И́мя Его́.</p>

<p class="MsoNormal" id="n10520"><span style="color:red" id="n10521">И святым, глас 4:</span> Ди́вен
Бог во святы́х Свои́х, Бог Изра́илев.</p>

<h3 id="n10522">Апостол ко Евреом, зачало 330.<span lang="EN-US" id="n10523"><br id="n10524">
</span>[Евр. 11, 33 – 12, 2.]</h3>

<p class="MsoNormal" id="n10525"><span style="color:red" id="n10526">Б</span>ра́тие, святи́и
вси ве́рою победи́ша ца́рствия, соде́яша пра́вду,
получи́ша обетова́ния, загради́ша уста́ львов, угаси́ша
си́лу о́гненную, избего́ша о́стрея меча́, возмого́ша
от не́мощи, бы́ша кре́пцы во бране́х, обрати́ша в бе́гство
полки́ чужи́х. Прия́ша жены́ от воскресе́ния ме́ртвыя
своя́, ини́и же избие́ни бы́ша, не прие́мше избавле́ния,
да лу́чшее воскресе́ние улуча́т, друзи́и же руга́нием
и ра́нами искуше́ние прия́ша, еще́ же и уз и темни́ц.
Ка́мением побие́ни бы́ша, претре́ни бы́ша, искуше́ни
бы́ша, уби́йством меча́ умро́ша, проидо́ша в ми́лотех,
и в ко́зиях ко́жах, лише́ни, скорбя́ще, озло́блени. И́хже
не бе досто́ин [весь] мир, в пусты́нях скита́ющеся, и в гора́х,
и в верте́пах, и в про́пастех земны́х. И си́и вси послу́шествовани
бы́вше ве́рою, не прия́ша обетова́ния, Бо́гу лу́чшее
что о нас предзре́вшу, да не без нас соверше́нство прии́мут. Те́мже
у́бо и мы, толи́к иму́ще облежа́щь нас о́блак свиде́телей,
го́рдость вся́ку отло́жше, и удо́бь обстоя́тельный
грех, терпе́нием да тече́м на предлежа́щий нам по́двиг,
взира́юще на нача́льника ве́ры и соверши́теля Иису́са.</p>

<h3 id="n10527">Аллилуиа, глас 4:</h3>

<p class="MsoNormal" id="n10528"><span style="color:red" id="n10529">Стих:</span> Воззва́ша пра́веднии
и Госпо́дь услы́ша их. <span style="color:red" id="n10530">Стих:</span> Мно́ги
ско́рби пра́ведным и от всех их изба́вит я́ Госпо́дь.</p>

<h3 id="n10531">Евангелие Матфеа, зачало 38.<br id="n10532">
[Мф. 10, 32 – 33, 37 – 38; 19, 27 – 30.]</h3>

<p class="MsoNormal" id="n10533"><span style="color:red" id="n10534">Р</span>ече́ Госпо́дь Свои́м
ученико́м: всяк у́бо и́же испове́сть Мя пред челове́ки,
испове́м его́ и Аз пред Отце́м Мои́м, и́же на Небесе́х,
а и́же отве́ржется мене́ пред челове́ки, отве́ргуся
его́ и Аз пред Отце́м Мои́м, и́же на Небесе́х. И́же
лю́бит отца́ или́ ма́терь па́че Мене́, несть Мене́
досто́ин, и и́же лю́бит сы́на или́ дщерь па́че
Мене́, несть Мене́ досто́ин. И и́же не прии́мет креста́
своего́, и вслед Мене́ гряде́т, несть Мене́ досто́ин. Тогда́
отвеща́в Петр, рече́ Ему́: се, мы оста́вихом вся и вслед
Тебе́ идо́хом, что у́бо бу́дет нам? Иису́с же рече́
им: ами́нь глаго́лю вам, я́ко вы ше́дшии по Мне, в
пакибытие́, егда́ ся́дет Сын Челове́ческий на престо́ле
сла́вы Своея́, ся́дете и вы на двоюна́десяте престо́лу,
судя́ще обемана́десяте коле́нома Изра́илевома. И всяк, и́же
оста́вит дом, или́ бра́тию, или́ сестры́, или́
отца́, или́ ма́терь, или́ жену́, или́ ча́да,
или́ се́ла, и́мене Моего́ ра́ди, стори́цею прии́мет
и живо́т ве́чный насле́дит. Мно́зи же бу́дут пе́рви
после́днии, и после́дни пе́рвии.</p>

<h3 id="n10535">Причастный:</h3>

<p class="MsoNormal" id="n10536"><span style="color:red" id="n10537">Х</span>вали́те Го́спода с
Небе́с, / хвали́те Его́ в вы́шних. <span style="color:red" id="n10538">Другий:</span>
Ра́дуйтеся, пра́веднии, о Го́споде, / пра́вым подоба́ет
похвала́. / <span style="color:red" id="n10539">А</span>ллилу́иа, <span style="color:red" id="n10540">трижды.</span></p>

<p class="MsoNormal" id="n10541"><span style="color:red" id="n10542">На трапезе утешение братии,
готовящимся к постному подвигу.</span></p>

<p class="MsoNormal" id="n10543"><span style="color:red" id="n10544">Подобает ведати: аще храм всех
святых: На Малей и Велицей вечерни, и на Утрени, и на Литургии, подобне поем,
якоже случится в Неделю великаго святаго. Емуже бывает бдение. Точию на Утрени
поем полиелей.</span></p>

<h3 id="n10545">По полиелеи:</h3>

<p class="MsoNormal" id="n10546"><span style="color:red" id="n10547">В</span>елича́ем вас / апо́столи,
му́ченицы, проро́цы, и вси святи́и, / и чтем святу́ю па́мять
ва́шу, / вы бо мо́лите о нас / Христа́ Бо́га на́шего.</p>

<p class="MsoNormal" id="n10548"><span style="color:red" id="n10549">Псалом избранный:</span> Блаже́н
муж бояйся Го́спода: <span style="color:red" id="n10550">И седален святым, писан в
каноне по 3-й песни. Степенна гласа. Прокимен: </span>Вся́кое дыха́ние:
<span style="color:red" id="n10551">И Евангелие святым.</span> Воскресе́ние Христо́во:
<span style="color:red" id="n10552">и псалом 50.</span> <span style="color:red" id="n10553">Слава:</span>
Моли́твами всех святы́х: <span style="color:red" id="n10554">И ныне:</span> Моли́твами
Богоро́дицы: <span style="color:red" id="n10555">Вместо Воскре́с Иису́с: стихира
всем святым, кую волиши. Канон воскресен со ирмосом на 4, и Богородицы на 2, и
святым на 8. И прочее, якоже предписася.</span></p>

<p class="MsoNormal" id="n10556"><span style="color:red" id="n10557">Конец, и Богу слава.</span></p>

<p class="MsoNormal" id="n10558"><u id="n10559"><span style="color:red" id="n10560"><a href="#_ОГЛАВЛЕНИЕ" id="n10561">В
оглавление</a></span></u></p>

</div>

<span style="font-size:12.0pt;font-family:&quot;Times New Roman&quot;,&quot;serif&quot;;color:red" id="n10562"><br clear="all" style="page-break-before:always" id="n10563">
</span>

<div class="WordSection18" id="n10564">

<h1 style="page-break-before:always" id="n10565"><a name="_Ref200468947" id="n10566"></a><a name="_В_НЕДЕЛЮ_2-Ю" id="n10567"></a><span style="text-transform:none" id="n10568">В НЕДЕЛЮ 2-Ю<br id="n10569">
ПО СВЯТЕЙ ПЯТИДЕСЯТНИЦЕ<br id="n10570">
ВСЕХ СВЯТЫХ,<br id="n10571">
В ЗЕМЛИ РОССИЙСТЕЙ ПРОСИЯВШИХ</span><a name="_Ref200468950" id="n10572"></a><a name="_Ref226199072" id="n10573"></a></h1>

<p class="MsoNormal" align="center" style="text-align:center;text-indent:0in" id="n10574"><span style="color:red" id="n10575">По изданию: Минея май, часть 3. М., Издательский совет РПЦ,
2002.</span><span style="color:red" id="n10576"><br id="n10577">
Творение епископа Афанасия</span></p>

<h2 style="margin-left:0in;text-indent:0in" id="n10578"><a name="_НА_МАЛОЙ_ВЕЧЕРНИ" id="n10579"></a>НА
МАЛОЙ ВЕЧЕРНИ</h2>

<h3 id="n10580">На <span style="color:windowtext" id="n10581">Го́споди, воззва́х:<br id="n10582">
</span>стихиры воскресны на 4, глас 1:</h3>

<p class="MsoNormal" id="n10583"><span style="color:red" id="n10584">В</span>ече́рния на́ша
моли́твы / приими́, Святы́й Го́споди, / и пода́ждь нам
оставле́ние грехо́в, / я́ко Еди́н еси́ / явле́й в
ми́ре Воскресе́ние.</p>

<p class="MsoNormal" id="n10585"><span style="color:red" id="n10586">О</span>быди́те лю́дие
Сио́н, / и обыми́те его́, / и дади́те сла́ву в нем
Воскре́сшему из ме́ртвых, / я́ко Той есть Бог наш, /
избавле́й нас от беззако́ний на́ших.</p>

<p class="MsoNormal" id="n10587"><span style="color:red" id="n10588">П</span>рииди́те лю́дие, /
воспои́м, и поклони́мся Христу́, / сла́вяще Его́ из
ме́ртвых Воскресе́ние, / я́ко Той есть Бог наш, / от
пре́лести вра́жия мiр избавле́й.</p>

<p class="MsoNormal" id="n10589"><span style="color:red" id="n10590">В</span>есели́теся Небеса́,
/ воструби́те основа́ния земли́, / возопи́йте го́ры
весе́лие: / се бо Емману́ил грехи́ на́ша на Кресте́
пригвозди́, / и живо́т дая́й, смерть умертви́, /
Ада́ма Воскреси́вый, я́ко Человеколю́бец.</p>

<p class="MsoNormal" id="n10591"><span style="color:red" id="n10592">Слава, святых, глас 4:</span>
Боже́ственнии отцы́, / бы́сте цве́ти духо́внии
Ру́сския земли́, / похвала́ на́ша и утвержде́ние / и
всем благоути́шное приста́нище: / о вас бо земля́ на́ша
хва́лится, / стяжа́вши вас, я́ко неистощи́мое
сокро́вище, / и ны́не, а́ще теле́сне язы́к ваш
умо́лче, / но чудеса́ свиде́тельствуют просла́вльшаго вас
Го́спода. / Ему́же моли́теся / дарова́ти душа́м
на́шим ве́лию ми́лость.</p>

<p class="MsoNormal" id="n10593"><span style="color:red" id="n10594">И ныне, Богородичен догматик, глас
1: </span>Де́вственное торжество́ днесь бра́тие, / да взыгра́ется
тварь, да ликовству́ет челове́чество: / созва́ бо нас свята́я
Богоро́дица, / нескве́рное сокро́вище де́вства; / слове́сный
втора́го Ада́ма рай; / храни́лище соедине́ния дву естеству́;
/ торжество́ спаси́тельнаго примире́ния; / черто́г, в не́мже
Сло́во уневе́стивый плоть вои́стинну; / ле́гкий о́блак,
И́же над херуви́мы Су́щаго, с те́лом носи́вший. / Тоя́
моли́твами, Христе́ Бо́же, спаси́ ду́ши на́ша.</p>

<h3 id="n10595">На стиховне<br id="n10596">
едина стихира воскресна, глас 1:</h3>

<p class="MsoNormal" id="n10597"><span style="color:red" id="n10598">С</span>тра́стию Твое́ю,
Христе́, / от страсте́й свободи́хомся, / и воскресе́нием
Твои́м из истле́ния изба́вихомся, / Го́споди, сла́ва
Тебе́.</p>

<p class="MsoNormal" id="n10599"><span style="color:red" id="n10600">Стих:</span><b id="n10601"> Бог нам прибе́жище
и си́ла, / Помо́щник в ско́рбех, обре́тших ны зело́.</b></p>

<h4 id="n10602">Стихиры святых на стиховне, глас 8.<br id="n10603">
Подобен: <span style="color:windowtext" id="n10604">О, пресла́внаго чудесе́:</span></h4>

<p class="MsoNormal" id="n10605"><span style="color:red" id="n10606">О</span>, пресла́внаго
чудесе́! / На небеси́ и на земли́ ра́дость / днесь
возсия́ в па́мять всех ру́сских святы́х: / от А́нгел
хвала́ми венча́ются / и от челове́к пе́ния прие́млют.
/ О, ка́ко в стране́ на́шей подвиза́шася, / ка́ко
Бо́гу угоди́ша, / и́миже враг паде́ лука́вый, /
Христу́ побе́ждшу того́.</p>

<p class="MsoNormal" id="n10607"><span style="color:red" id="n10608">Стих:</span> <b id="n10609">Госпо́дь сил с
на́ми, / Засту́пник наш, Бог Иа́ковль.</b></p>

<p class="MsoNormal" id="n10610"><span style="color:red" id="n10611">О</span>, пресла́внаго
чудесе́! / Чуде́с светлостьми́ / со́лнца светле́йше /
при́сно святи́и сро́дницы на́ши / све́тят конце́м
Ру́сския земли́, / от невече́рняго Све́та облиста́еми,
/ и́хже сия́нии / о́блацы от страны́ на́шея
отгоня́ются ва́рварстии / и де́мони побежда́ются.</p>

<h4 id="n10612">Слава, святых, глас тойже:</h4>

<p class="MsoNormal" id="n10613"><span style="color:red" id="n10614">О</span>, пресла́внаго
чудесе́! / Христа́ ра́ди подвиза́выйся / треблаже́нный
собо́р ру́сских святы́х / ко враго́м Святы́я
Руси́ / всегда́ явля́ется ору́жие обоюдуо́строе, /
пожина́я сих выше́ния. / Те́мже к нему́ возопии́м: /
святи́и сро́дницы на́ши, покры́йте и ны́не нас, /
ве́рою почита́ющих вас от любве́ всегда́.</p>

<h4 id="n10615">И ныне, Богородичен, глас тойже.<br id="n10616">
Подобен: <span style="color:windowtext" id="n10617">О, пресла́внаго чудесе́:</span></h4>

<p class="MsoNormal" id="n10618"><span style="color:red" id="n10619">О</span>, пресла́внаго
чудесе́! / Небесе́ и земли́ Цари́ца, / от святы́х
сро́дников на́ших умоля́емая, / до ны́не зе́млю
Ру́сскую покрыва́ет / и ли́ка Своего́ изображе́нии
ми́лостивно обогаща́ет. / О Влады́чице Держа́вная! / Не
преста́ни и на бу́дущее вре́мя / во утвержде́ние на Руси́
правосла́вия / ми́лости и чудеса́ излива́ти до ве́ка.
Ами́нь.</p>

<h4 id="n10620">Или ин Богородичен, глас 4:</h4>

<p class="MsoNormal" id="n10621"><span style="color:red" id="n10622">П</span>ри́сно страна́
Росси́йская / о Тебе́ хва́лится и весели́тся, / иму́щи
Тя Засту́пницу непосты́дную / и сте́ну неруши́мую, / не
оскуде́й и ны́не, Влады́чице, / избавля́ти Твоя́
лю́ди от всех бед.</p>

<h3 id="n10623">По <span style="color:windowtext" id="n10624">Ны́не отпуща́еши:</span><br id="n10625">
тропарь воскресен, глас 1:</h3>

<p class="MsoNormal" id="n10626"><span style="color:red" id="n10627">К</span>а́мени запеча́тану
от иуде́й / и во́ином стрегу́щим Пречи́стое Те́ло Твое́,
/ воскре́сл еси́ тридне́вный, Спа́се, / да́руяй ми́рови
жизнь. / Сего́ ра́ди Си́лы Небе́сныя вопия́ху Ти, Жизнода́вче:
/ сла́ва Воскресе́нию Твоему́, Христе́, / сла́ва Ца́рствию
Твоему́, / сла́ва смотре́нию Твоему́, еди́не Человеколю́бче.</p>

<h4 id="n10628">Слава, Тропарь святых, глас 8:</h4>

<p class="MsoNormal" id="n10629"><span style="color:red" id="n10630">Я́</span>коже плод
кра́сный Твоего́ спаси́тельнаго се́яния, / земля́
Росси́йская прино́сит Ти, Го́споди, вся святы́я, в той
просия́вшия. / Тех моли́твами в ми́ре глубо́це / Це́рковь
и страну́ на́шу Богоро́дицею соблюди́,
Многоми́лостиве.</p>

<h4 id="n10631">И ныне, Богородичен, глас 4:</h4>

<p class="MsoNormal" id="n10632"><span style="color:red" id="n10633">З</span>асту́пнице усе́рдная,
/ Ма́ти Го́спода Вы́шняго, / за всех мо́лиши Сы́на
Твоего́, Христа́ Бо́га на́шего, / и всем твори́ши
спасти́ся, / в держа́вный Твой покро́в прибега́ющим, / всех
нас заступи́, о Госпоже́ Цари́це и Влады́чице, / и́же
в напа́стех, и ско́рбех, и боле́знех обремене́нных грехи́
мно́гими, / предстоя́щих и моля́щихся Тебе́ умиле́нною
душе́ю / и сокруше́нным се́рдцем / пред пречи́стым Твои́м
о́бразом со слеза́ми / и невозвра́тно наде́жду иму́щих
на Тя, / избавле́ния всех зол, / всем поле́зная да́руй / и вся
спаси́, Богоро́дице Де́во, / Ты бо еси́ Боже́ственный
покро́в рабо́м Твои́м.</p>

<p class="MsoNormal" id="n10634"><span style="color:red" id="n10635">Ектения и отпуст.</span></p>

<h2 style="margin-left:0in;text-indent:0in" id="n10636"><a name="_НА_ВЕЛИЦЕЙ_ВЕЧЕРНИ_9" id="n10637"></a><span style="text-transform:none" id="n10638">НА ВЕЛИЦЕЙ ВЕЧЕРНИ</span></h2>

<p class="MsoNormal" id="n10639"><span style="color:red" id="n10640">Б</span>лаже́н муж: <span style="color:red" id="n10641">кафизма вся.</span></p>

<h3 id="n10642">На <span style="color:windowtext" id="n10643">Го́споди, воззва́х:</span>
стихиры на 10,<br id="n10644">
воскресны 3, глас 1:</h3>

<p class="MsoNormal" id="n10645"><span style="color:red" id="n10646">В</span>ече́рния на́ша
моли́твы / приими́, Святы́й Го́споди, / и пода́ждь нам
оставле́ние грехо́в, / я́ко Еди́н еси́ / явле́й в
ми́ре Воскресе́ние.</p>

<p class="MsoNormal" id="n10647"><span style="color:red" id="n10648">О</span>быди́те лю́дие
Сио́н, / и обыми́те Его́, / и дади́те сла́ву в нем
Воскре́сшему из ме́ртвых, / я́ко Той есть Бог наш, /
Избавле́й нас от беззако́ний на́ших.</p>

<p class="MsoNormal" id="n10649"><span style="color:red" id="n10650">П</span>рииди́те лю́дие, /
воспои́м, и поклони́мся Христу́, / сла́вяще Его́ из
ме́ртвых Воскресе́ние, / я́ко Той есть Бог наш, / от
пре́лести вра́жия мiр Избавле́й.</p>

<h4 id="n10651">И стихира Анатолиева едина, глас тойже:</h4>

<p class="MsoNormal" id="n10652"><span style="color:red" id="n10653">В</span>есели́теся
Небеса́, / воструби́те основа́ния земли́, / возопи́йте
го́ры весе́лие: / се бо Емману́ил грехи́ на́ша на
Кресте́ пригвозди́, / и живо́т дая́й, смерть умертви́,
/ Ада́ма Воскреси́вый, я́ко Человеколю́бец.</p>

<h4 id="n10654">Стихиры святых 6, глас 3. Самогласны:</h4>

<p class="MsoNormal" id="n10655"><span style="color:red" id="n10656">П</span>рииди́те, собо́ри
Росси́йстии, / су́щия в стране́ на́шей святы́я
восхва́лим: / преподо́бныя, и иера́рхи, и кня́зи
благове́рныя, / му́ченики и священному́ченики, / и Христа́
ра́ди юро́дивыя, и жен святы́х сосло́вие, / вку́пе
имену́емыя и неимену́емыя, / си́и бо вои́стинну де́лы
и словесы́, и многови́дным житие́м, / и от Бо́га
дарова́нии / соде́лашася святи́и / и Руси́ тезоиме́ние
свя́тости пода́ша, / и́хже и гро́бы Бог чудесы́
просла́ви, / и ны́не несре́дственне просла́вльшему их Христу́
предстоя́ще, / мо́лятся приле́жно о нас, / любо́вию
соверша́ющих све́тлое их торжество́.</p>

<p class="MsoNormal" id="n10657"><span style="color:red" id="n10658">П</span>рииди́те,
правосла́вия люби́телие, / пе́сненными добро́тами
похва́лим богому́дрыя святи́тели Росси́йския, /
Христо́вы Це́ркве све́тлое украше́ние, / свяще́нства
венцы́, благоче́стия пра́вило, / исто́чники
Боже́ственных исцеле́ний неисчерпа́емыя, / проли́тие
дарова́ний духо́вных, / ре́ки мно́гих чуде́с, /
зе́млю Ру́сскую веселя́щия тече́нием, / благове́рным лю́дем
те́плыя посо́бники, / и́хже ра́ди Христо́с враго́в
возноше́ния низложи́, / име́яй ве́лию ми́лость.</p>

<p class="MsoNormal" id="n10659"><span style="color:red" id="n10660">З</span>емля́ весели́тся и
Не́бо ра́дуется, / отцы́ преподо́бнии, / восхваля́юще
по́двиги и труды́ ва́ша, / душе́вное благомо́щие и
ума́ чистоту́, / зако́ном бо естества́ не
победи́стеся. / О собо́ре святы́й и по́лче
Боже́ственный, / земли́ на́шея утвержде́ние вы есте́
вои́стинну.</p>

<h4 id="n10661">Ины стихиры, глас 8. Самогласны:</h4>

<p class="MsoNormal" id="n10662"><span style="color:red" id="n10663">Б</span>лаже́ннии
богому́дрии кня́зие Росси́йстии, / правосла́вною
му́дростию сия́ющии, / доброде́телей же све́тлостию
блиста́ющии, / озаря́ете ве́рных исполне́ния, / бесо́в
тьму отгоня́юще; / те́мже, я́ко прича́стники
невече́рния благода́ти / и насле́дия ва́шего
храни́тели непосты́дныя, / вас почита́ем, досточу́днии.</p>

<p class="MsoNormal" id="n10664"><span style="color:red" id="n10665">М</span>у́ченицы Христо́вы
преблаже́ннии, / на во́льное заколе́ние са́ми себе́
преда́сте, / и зе́млю Ру́сскую кровьми́ ва́шими
освяти́сте, / и возду́х просвети́сте преставле́нием; /
ны́не же живете́ на Небесе́х, / во све́те невече́рнем,
/ о нас всегда́ моля́щеся, богови́дцы.</p>

<p class="MsoNormal" id="n10666"><span style="color:red" id="n10667">Б</span>лаже́ннии Христа́
ра́ди юро́дивии и пра́веднии, / в Росси́и просия́вшии,
/ вы, отверже́нием себе́ Христу́ после́довавше, /
мудре́йшим юро́дством прехи́трили есте́ диа́вола, /
сего́ связа́вше по́двиги ва́шими, / и, бога́тство
нося́ще в души́ некра́домо, / вся Христо́ва уче́ния
де́лом испо́лнисте, / и, ны́не на Небесе́х лику́юще, /
не преста́йте моли́тися о Ру́сстей земли́ / и о всех почита́ющих
вас.</p>

<p class="MsoNormal" id="n10668"><span style="color:red" id="n10669">Слава, глас 1:</span> Весели́ся
о Го́споде, Русь Правосла́вная, / ра́дуйся и лику́й, ве́рою
све́тло оде́явшися, / телеса́ подви́жников ве́ры и
свиде́телей и́стины / в не́дрех свои́х иму́щи, я́ко
сокро́вище, / наслади́ся чуде́с, от них истека́ющих, / и,
ви́дящи полк сей святы́й, / от ви́димых и неви́димых враго́в
тя огражда́ющий, / благода́рно Спа́су возопи́й: / Го́споди,
сла́ва Тебе́.</p>

<p class="MsoNormal" id="n10670"><span style="color:red" id="n10671">И ныне, Богородичен догматик, глас
тойже:</span> Всем<span lang="EN-US" id="n10672">i</span>рную сла́ву, / от челове́к
Прозя́бшую, / и Влады́ку Ро́ждшую, / Небе́сную Дверь, /
воспои́м Мари́ю Де́ву, / Безпло́тных песнь, и ве́рных
удобре́ние: / Сия́ бо яви́ся Не́бо, и Храм Божества́:
/ Сия́ прегражде́ние вражды́ разруши́вши, / мир
введе́, и Ца́рствие отве́рзе. / Сию́ у́бо иму́ще
ве́ры Утвержде́ние, / Побо́рника и́мамы из Нея́
Ро́ждшагося Го́спода. / Дерза́йте у́бо, дерза́йте
лю́дие Бо́жии: / и́бо Той победи́т враги́, я́ко
Всеси́лен.</p>

<p class="MsoNormal" id="n10673"><span style="color:red" id="n10674">Вход. Прокимен дне и чтения три.</span></p>

<h3 id="n10675">Пророчества Исаиина чтение<br id="n10676">
(глава 49, 8–15):</h3>

<p class="MsoNormal" id="n10677"><span style="color:red" id="n10678">Т</span>а́ко глаго́лет
Госпо́дь: во вре́мя прия́тное послу́шах тя и в день
спасе́ния помого́х тебе́. И созда́х тя и дах тя в
заве́т язы́ков, е́же устро́ити зе́млю и
насле́дити насле́дие пусты́ни. Глаго́люща су́щим во
у́зах: изыди́те! И су́щим во тьме: откры́йтеся! На всех
путе́х пасти́ся бу́дут, и на всех стезя́х па́жить их.
Не вза́лчут, ниже́ вжа́ждут, ниже́ порази́т их зной,
ниже́ со́лнце, но Ми́луяй их уте́шит я́ и сквозе́
исто́чники вод проведе́т я́. И положу́ вся́кую
го́ру в путь и вся́кую стезю́ в па́ству их. Се си́и
издале́ча прии́дут, си́и от се́вера и мо́ря,
ини́и же от земли́ Пе́рсския. Да веселя́тся Небеса́, и
ра́дуется земля́, да отры́гнут го́ры весе́лие и
хо́лми пра́вду, я́ко поми́лова Бог лю́ди Своя́ и
смире́нныя люде́й уте́ши. Рече́ же Сио́н: оста́ви
мя Госпо́дь, и Бог забы́ мя. Еда́ забу́дет жена́
отроча́ свое́? Или́ не поми́лует изча́дия чре́ва
своего́? А́ще ли же и сих забу́дет жена́, но Аз не
забу́ду тебе́, – глаго́лет Госпо́дь.</p>

<h3 id="n10679">Премудрости Иисуса, сына Сирахова, чтение<br id="n10680">
(глава 44, 1–14):</h3>

<p class="MsoNormal" id="n10681"><span style="color:red" id="n10682">В</span>осхва́лим у́бо
му́жи сла́вны и отцы́ на́ша в бытии́. Мно́гу
сла́ву созда́ Госпо́дь в них вели́чием Свои́м от
ве́ка. Госпо́дствующе в ца́рствиих свои́х и му́жи,
имени́ти си́лою, сове́тующе ра́зумом свои́м,
провеща́вшии во проро́чествах; старе́йшины люди́й в
сове́тех и в ра́зуме писа́ния люди́й. Прему́драя
словеса́ в наказа́нии их; и́щуще гла́са мусики́йска и
пове́дающе по́вести во писа́ниих, му́жи бога́тии,
обдарова́ни кре́постию, ми́рно живу́ще в жили́щих
свои́х. Вси си́и в ро́дех просла́влени бы́ша, и во
днех их похвала́. Суть от них и́же оста́виша и́мя,
е́же пове́дати хвалы́. И суть, и́хже несть па́мяти, и
погибо́ша, я́ко не су́щии, и бы́ша я́ко не
бы́вше, и ча́да их по них. Но си́и му́жие ми́лостивии,
и́хже пра́вды не забве́ны бы́ша, с се́менем их
пребу́дет до́брое насле́дие, изча́дия их в заве́тех.
Оста́ся се́мя их и ча́да их по них, до ве́ка пребу́дет
се́мя их, и сла́ва их не потреби́тся. Телеса́ их в
ми́ре погребе́на бы́ша, а имена́ их живу́т в
ро́ды. Прему́дрость их пове́дят лю́дие, и похвалу́ их
испове́сть Це́рковь.</p>

<h3 id="n10683">Премудрости Соломоновы чтение<br id="n10684">
(глава 3, 1–9):</h3>

<p class="MsoNormal" id="n10685"><span style="color:red" id="n10686">П</span>ра́ведных ду́ши в
руце́ Бо́жией, и не прико́снется их му́ка. Непщева́ни
бы́ша во очесе́х безу́мных умре́ти, и вмени́ся
озлобле́ние исхо́д их. И е́же от нас ше́ствие сокруше́ние,
они́ же суть в ми́ре. И́бо пред лице́м челове́ческим,
а́ще и му́ку прии́мут, упова́ние их безсме́ртия
испо́лнено. И в ма́ле нака́зани бы́вше, вели́кими
благоде́тельствовани бу́дут: я́ко Бог искуси́ я́, и
обре́те их досто́йны Себе́. Я́ко зла́то в
горни́ле искуси́ их: и я́ко всепло́дие же́ртвенное
прия́т я́. И во вре́мя посеще́ния их возсия́ют, и
я́ко и́скры по сте́блию потеку́т. Су́дят язы́ком
и облада́ют людьми́, и воцари́тся Госпо́дь в них во
ве́ки. Наде́ющиися Нань разуме́ют и́стину, и ве́рнии в
любви́ пребу́дут Ему́. Я́ко благода́ть и ми́лость
в преподо́бных Его́, и посеще́ние во избра́нных Его́.</p>

<h3 id="n10687">На литии стихиры святых вси.<br id="n10688">
Самогласен, глас 8:</h3>

<p class="MsoNormal" id="n10689"><span style="color:red" id="n10690">С</span>ра́дуйтеся с
на́ми, вси ли́цы святы́х / и вся а́нгельская
чинонача́лия, / духо́вне совоку́пльшеся, / прии́дем и
воспои́м благода́рную песнь Христу́ Бо́гу: / се бо
безчи́сленный сонм сро́дников на́ших / предстои́т
Царю́ Сла́вы / и моле́бно хода́тайствует о нас. / Си́и
суть столпи́ и красота́ ве́ры правосла́вныя; / си́и
уче́нии, и де́лы, и крове́й излия́нии / Це́рковь
Бо́жию просла́виша; / си́и от всех преде́л земли́
на́шея возсия́ша, / и ве́ру правосла́вную в ней /
чудесы́ и зна́мении утверди́ша, / и во ины́я страны́
пронесо́ша, / апо́стольски ревну́юще; / ини́и же пусты́ни
и гра́ды оби́тельми святы́ми украси́ша, / а́нгельское
житие́ показу́юще; / мно́зи руга́нии, и ра́нами, и лю́тою
сме́ртию / от сыно́в ве́ка сего́ искуси́шася, /
мно́зи же и ине́ми ви́ды, / во вся́цем чи́не подвиза́вшеся,
/ нам терпе́ния и злострада́ния о́браз пода́ша, / и вси
вку́пе мо́лят ны́не Го́спода / от бед изба́витися оте́честву
на́шему / и всем нам спасти́ся.</p>

<h4 id="n10691">Ины стихиры, подобны на осмь гласов.<br id="n10692">
Глас 1. Подобен: <span style="color:windowtext" id="n10693">О, ди́вное чу́до:</span></h4>

<p class="MsoNormal" id="n10694"><span style="color:red" id="n10695">О</span>, ди́вное чу́до! /
Исто́чницы благоче́стия / в Росси́и явля́ются, / и
путеводи́телие к Небеси́ святи́и сро́дницы нам
быва́ют. / Весели́ся, Русь Правосла́вная, / сих оте́чество
земно́е. / Возопии́м, ве́рнии, / таковы́я иму́ще в
беда́х засту́пники: / блаже́ннии и святи́и, / Бо́га не
преста́йте о нас моли́ти, / подаю́щаго ва́ми земли́
на́шей ве́лию ми́лость.</p>

<h4 id="n10696">Глас 2. Подобен: <span style="color:windowtext" id="n10697">Егда́ от Дре́ва:</span></h4>

<p class="MsoNormal" id="n10698"><span style="color:red" id="n10699">С</span>ве́тите оте́честву
ва́шему всегда́, / сла́внии чудотво́рцы ру́сстии, /
я́коже зве́зды све́тлыя, / покрыва́ете бо при́сно
сие́ от па́губы враго́в / и избавля́ете озлобле́ния и
бу́ри вся́кия. / Те́мже ра́достно пра́зднует, /
ле́тнюю па́мять, блаже́ннии, соверша́юще, / ве́рою и
любо́вию пою́ще Го́спода, / вас просла́вльшаго.</p>

<h4 id="n10700">Глас 3. Подобен: <span style="color:windowtext" id="n10701">Ве́лия му́ченик:</span></h4>

<p class="MsoNormal" id="n10702"><span style="color:red" id="n10703">В</span>е́лия святы́х
Твои́х, Христе́, си́ла: / во гробе́х бо лежа́ще, /
ду́хи прогоня́ют / и упраздни́ша вра́жию власть, /
ве́рою Тро́ическою подви́гшеся / во благоче́стии.</p>

<h4 id="n10704">Глас 4. Подобен: <span style="color:windowtext" id="n10705">Дал еси́:</span></h4>

<p class="MsoNormal" id="n10706"><span style="color:red" id="n10707">Д</span>ал еси́ зна́мение
/ боя́щимся Тебе́, Го́споди, / Крест Твой честны́й, /
и́мже ти́и, посрами́вше / нача́ла тьмы и вла́сти, / на
Святе́й Руси́ правосла́вие утверди́ша. / Те́мже
Твое́ человеколю́бное смотре́ние сла́вим, / Иису́се
всеси́льне, / Спа́се душ на́ших.</p>

<h4 id="n10708">Глас 5. Подобен: <span style="color:windowtext" id="n10709">Ра́дуйся:</span></h4>

<p class="MsoNormal" id="n10710"><span style="color:red" id="n10711">П</span>рииди́те,
Небе́снии предста́телие на́ши, к нам, / ва́шего
тре́бующим ми́лостивнаго посеще́ния, / и изба́вите
озло́бленныя мучи́тельскими преще́нии / и лю́таго
неи́стовства неве́рных, / от ни́хже, я́ко пле́нницы и
на́зи, гони́ми есмы́, / от ме́ста на ме́сто
ча́сто преходя́ще / и заблужда́юще в верте́пех и
гора́х. / Уще́дрите у́бо, прехва́льнии, / и да́руйте
нам осла́бу, / утоли́те бу́рю / и угаси́те е́же на ны
негодова́ние, / Бо́га моля́ще, / подаю́щаго ва́ми
земли́ на́шей ве́лию ми́лость.</p>

<h4 id="n10712">Глас 6. Подобен: <span style="color:windowtext" id="n10713">Все отло́жше:</span></h4>

<p class="MsoNormal" id="n10714"><span style="color:red" id="n10715">В</span>се отложи́вше /
жите́йское томле́ние и сла́дость теку́щую презре́вше,
/ крест взя́сте, я́ко и́го Боже́ственное, / и Христу́
после́довасте, / и к Небе́сному поко́ю чу́дно всели́стеся.
/ О дру́зи Христо́ви, сосу́ди честни́и, / святи́и вси,
в Росси́и просия́вшии, / прииди́те посреде́ нас
неви́димо, / предначина́юще торжество́ и пе́ние / и
сподобля́юще даро́в невеще́ственных / ваш пра́здник
соверша́ющих светоле́пно.</p>

<h4 id="n10716">Глас 7. Подобен: Не ктому́ возбраня́еми:</h4>

<p class="MsoNormal" id="n10717"><span style="color:red" id="n10718">Н</span>е лише́ни есмы́
наде́жди спасе́ния, / святы́я бо сро́дники на́ша
и́мамы, / о нас моля́щияся. / Го́споди, сла́ва Тебе́.</p>

<h4 id="n10719">Глас 8. Подобен: Го́споди, а́ще и суди́щу:</h4>

<p class="MsoNormal" id="n10720"><span style="color:red" id="n10721">Г</span>о́споди, / а́ще и
нам по всему́ подо́бни бы́ша святи́и, / но, пристра́стия
земна́го отве́ргшеся, / любо́вию к Тебе́ кре́пко
привяза́шася, / и, венча́вшеся ны́не / руко́ю Твое́ю,
/ предзащища́ют ду́ши на́ша.</p>

<h4 id="n10722">Слава, и ныне,<br id="n10723">
Богородичен воскресен, глас 8:</h4>

<p class="MsoNormal" id="n10724"><span style="color:red" id="n10725">Б</span>езневе́стная
Де́во, / Я́же Бо́га неизрече́нно заче́нши
пло́тию, / Ма́ти Бо́га Вы́шняго, / Твои́х рабо́в
мольбы́ приими́, Всенепоро́чная, / всем подаю́щи
очище́ние прегреше́ний: / ны́не на́ша моле́ния
прие́млющи, / моли́ спасти́ся всем нам.</p>

<h4 id="n10726">Ин Богородичен минеи, глас тойже.<br id="n10727">
Самогласен:</h4>

<p class="MsoNormal" id="n10728"><span style="color:red" id="n10729">С</span>ра́дуйтеся с
на́ми, у́мная чинонача́лия, / духо́вный совоку́пльше
лик, / ви́дяще Цари́цу и Влады́чицу всех, / многоиме́нне
ве́рными сла́виму: / ра́дуются же и ду́си пра́ведных,
/ су́щии зри́телие виде́ния, / на возду́се моле́бно
простира́ющу всечестне́и Свои́ ру́це, / прося́щу умире́ния
ми́ру, / и стране́ Росси́йстей утвержде́ния, / и
спасе́ния душ на́ших.</p>

<p class="MsoNormal" id="n10730">&nbsp;</p>

<p class="MsoNormal" id="n10731"><span style="color:red" id="n10732">На литии в молитве</span>
Спаси́, Бо́же: <span style="color:red" id="n10733">поминает диакон избранных
русских святых, в молитве же</span> Влады́ко, Многоми́лостиве: <span style="color:red" id="n10734">поминает предстоятель всех святых, в земли Российстей просиявших.</span></p>

<h3 id="n10735">И входим в храм,<br id="n10736">
поюще стихиры стиховны воскресны, глас 1:</h3>

<p class="MsoNormal" id="n10737"><span style="color:red" id="n10738">С</span>тра́стию Твое́ю,
Христе́, / от страсте́й свободи́хомся, / и воскресе́нием
Твои́м из истле́ния изба́вихомся, / Го́споди, сла́ва
Тебе́.</p>

<p class="MsoNormal" id="n10739"><span style="color:red" id="n10740">Стих:</span> <b id="n10741">Госпо́дь
воцари́ся, / в ле́поту облече́ся.</b></p>

<p class="MsoNormal" id="n10742"><span style="color:red" id="n10743">Д</span>а ра́дуется тварь,
небеса́ да веселя́тся, / рука́ми да воспле́щут язы́цы
с весе́лием: / Христо́с бо Спас наш, на Кресте́ пригвозди́
грехи́ на́ша: / и смерть умертви́в, живо́т нам
дарова́, / па́дшаго Ада́ма всеро́днаго Воскреси́вый, /
я́ко Человеколю́бец.</p>

<p class="MsoNormal" id="n10744"><span style="color:red" id="n10745">Стих:</span> <b id="n10746">И́бо утверди́
вселе́нную, / я́же не подви́жется.</b></p>

<p class="MsoNormal" id="n10747"><span style="color:red" id="n10748">Ц</span>арь сый небесе́ и
земли́ непостижи́ме, / во́лею распя́лся еси́ за
человеколю́бие. / Его́же ад срет до́ле, огорчи́ся, / и
пра́ведных ду́ши прие́мша, возра́довашася: / Ада́м же,
ви́дев Тя, Зижди́теля в преиспо́дних, воскре́се. / О
чудесе́! Ка́ко сме́рти вкуси́ всех жизнь; / но я́коже
восхоте́ мiр просвети́ти зову́щий и глаго́лющий: /
Воскресы́й из ме́ртвых, Го́споди, сла́ва Тебе́.</p>

<p class="MsoNormal" id="n10749"><span style="color:red" id="n10750">Стих:</span> <b id="n10751">До́му
Твоему́ подоба́ет святы́ня, / Го́споди, в долготу́
дний.</b></p>

<p class="MsoNormal" id="n10752"><span style="color:red" id="n10753">Ж</span>ены́ мvроно́сицы,
мv́ра нося́ща, / со тща́нием и рыда́нием гро́ба
Твоего́ достиго́ша, / и не обре́тша Пречи́стаго Те́ла
Твоего́, / от А́нгела же уве́девша но́вое и
пресла́вное чу́до, / Апо́столом глаго́лаху: /
воскре́се Госпо́дь, / подая́ мíрови ве́лию
ми́лость.</p>

<h4 id="n10754">Слава, святых, глас 2.<br id="n10755">
Подобен: <span style="color:windowtext" id="n10756">До</span>́<span style="color:windowtext" id="n10757">ме
Евфра</span>́<span style="color:windowtext" id="n10758">фов:</span></h4>

<p class="MsoNormal" id="n10759"><span style="color:red" id="n10760">Н</span>о́вый до́ме Евфра́фов,
/ уде́ле избра́нный, / Русь Свята́я, / храни́ ве́ру
правосла́вную, / в не́йже тебе́ утвержде́ние.</p>

<h4 id="n10761">И ныне,<br id="n10762">
Богородичен воскресен, глас тойже:</h4>

<p class="MsoNormal" id="n10763"><span style="color:red" id="n10764">О</span> чудесе́ но́ваго
всех дре́вних чуде́с! / Кто бо позна́ ма́терь без
му́жа ро́ждшую, / и на руку́ нося́щую, всю тварь
Содержа́щаго? / Бо́жие есть изволе́ние Ро́ждшееся. /
Его́же, я́ко Младе́нца, Пречи́стая, / Твои́ма
рука́ма носи́вшая, / и Ма́тернее дерзнове́ние к Нему́
иму́щая, / не преста́й моля́щи о чту́щих Тя, /
уще́дрити и спасти́ ду́ши на́ша.</p>

<h4 id="n10765">Ин Богородичен минеи,<br id="n10766">
глас и подобен тойже:</h4>

<p class="MsoNormal" id="n10767"><span style="color:red" id="n10768">В</span>ы́шнии ли́цы, /
Богоро́дице Де́во, / пою́т с ни́жними, / сла́вяще
непреста́нно / Рождество́ Твое́ Пречи́стое.</p>

<h4 id="n10769">Ин Богородичен, глас 8.<br id="n10770">
Подобен: <span style="color:windowtext" id="n10771">О, пресла́внаго чудесе́:</span></h4>

<p class="MsoNormal" id="n10772"><span style="color:red" id="n10773">О</span>, пресла́внаго
чудесе́! / Небесе́ и земли́ Цари́ца, / от святы́х
сро́дников на́ших умоля́емая, / до ны́не зе́млю
Ру́сскую покрыва́ет / и ли́ка Своего́ изображе́нии
ми́лостивно обогаща́ет. / О Влады́чице Держа́вная! / Не
преста́ни и на бу́дущее вре́мя / во утвержде́ние на
Руси́ правосла́вия / ми́лости и чудеса́ излива́ти до
ве́ка. Ами́нь.</p>

<p class="MsoNormal" id="n10774"><span style="color:red" id="n10775">На благословении хлебов</span>
Богоро́дице Де́во: <span style="color:red" id="n10776">дважды. И тропарь святых,
глас 8, единожды.</span></p>

<p class="MsoNormal" id="n10777"><span style="color:red" id="n10778">&nbsp;</span></p>

<h2 style="margin-left:0in;text-indent:0in" id="n10779"><a name="_НА_УТРЕНИ_8" id="n10780"></a><span style="text-transform:none" id="n10781">НА УТРЕНИ</span></h2>

<h3 id="n10782">На <span style="color:windowtext" id="n10783">Бог Госпо́дь:</span> тропарь
воскресен, глас 1:</h3>

<p class="MsoNormal" id="n10784"><span style="color:red" id="n10785">К</span>а́мени запеча́тану
от иуде́й / и во́ином стрегу́щим Пречи́стое Те́ло Твое́,
/ воскре́сл еси́ тридне́вный, Спа́се, / да́руяй ми́рови
жизнь. / Сего́ ра́ди Си́лы Небе́сныя вопия́ху Ти, Жизнода́вче:
/ сла́ва Воскресе́нию Твоему́, Христе́, / сла́ва Ца́рствию
Твоему́, / сла́ва смотре́нию Твоему́, еди́не Человеколю́бче.
<span style="color:red" id="n10786">[Дважды.]</span></p>

<h4 id="n10787">Слава, тропарь святых, глас 8:</h4>

<p class="MsoNormal" id="n10788"><span style="color:red" id="n10789">Я́</span>коже плод
кра́сный Твоего́ спаси́тельнаго се́яния, / земля́
Росси́йская прино́сит Ти, Го́споди, вся святы́я, в той
просия́вшия. / Тех моли́твами в ми́ре глубо́це /
Це́рковь и страну́ на́шу Богоро́дицею соблюди́,
Многоми́лостиве. <span style="color:red" id="n10790">[Единожды.]</span></p>

<h4 id="n10791">И ныне, Богородичен воскресен, глас тойже:</h4>

<p class="MsoNormal" id="n10792"><span style="color:red" id="n10793">И</span><span style="color:red" id="n10794">́</span>же
нас ра́ди рожде́йся от Де́вы / и распя́тие претерпе́в,
Благи́й, / испрове́ргий сме́ртию смерть, / и воскресе́ние явле́й,
я́ко Бог, / не пре́зри, я́же созда́л еси́ руко́ю Твое́ю;
/ яви́ человеколю́бие Твое́, Ми́лостиве, / приими́ ро́ждшую
Тя Богоро́дицу, моля́щуюся за ны, / и спаси́, Спа́се наш, лю́ди
отча́янныя.</p>

<h3 id="n10795">Аще изволит настоятель,<br id="n10796">
на <span style="color:windowtext" id="n10797">Бог Госпо́дь:</span> тропарь воскресен,
глас 1:</h3>

<p class="MsoNormal" id="n10798"><span style="color:red" id="n10799">К</span>а́мени запеча́тану
от иуде́й / и во́ином стрегу́щим Пречи́стое Те́ло Твое́,
/ воскре́сл еси́ тридне́вный, Спа́се, / да́руяй ми́рови
жизнь. / Сего́ ра́ди Си́лы Небе́сныя вопия́ху Ти, Жизнода́вче:
/ сла́ва Воскресе́нию Твоему́, Христе́, / сла́ва Ца́рствию
Твоему́, / сла́ва смотре́нию Твоему́, еди́не Человеколю́бче.
<span style="color:red" id="n10800">[Единожды.]</span></p>

<h3 id="n10801">И святых тропарь, глас 8:</h3>

<p class="MsoNormal" id="n10802"><span style="color:red" id="n10803">Я́</span>коже плод
кра́сный Твоего́ спаси́тельнаго се́яния, / земля́
Росси́йская прино́сит Ти, Го́споди, вся святы́я, в той
просия́вшия. / Тех моли́твами в ми́ре глубо́це /
Це́рковь и страну́ на́шу Богоро́дицею соблюди́,
Многоми́лостиве. <span style="color:red" id="n10804">[Единожды.]</span></p>

<h4 id="n10805">Слава, ин тропарь, глас 4:</h4>

<p class="MsoNormal" id="n10806"><span style="color:red" id="n10807">И</span>ерусали́ма
Вы́шняго гра́жданы, / от земли́ на́шея возсия́вшия / и
Бо́гу во вся́цем чину́ и вся́ким по́двигом
угоди́вшия, / прииди́те, воспои́м, ве́рнии: / о
всеблаже́ннии земли́ Росси́йския засту́пницы, /
моли́теся ко Го́споду, / да поми́лует сию́ от гне́ва
Своего́, / исцеля́я сокруше́ние ея́, / и ве́рныя
лю́ди Своя́ уте́шит.</p>

<h4 id="n10808">И ныне, Богородичен, глас тойже:</h4>

<p class="MsoNormal" id="n10809"><span style="color:red" id="n10810">Д</span>несь све́тло красу́ется
Правосла́вная Русь, / я́ко зарю́ со́лнечную, восприи́мши,
Влады́чице, / чудотво́рную Твою́ ико́ну Влади́мирскую,
/ к не́йже ны́не мы притека́юще / и моля́щеся Тебе́,
взыва́ем си́це: / о пречу́дная Влады́чице Богоро́дице,
/ моли́ся из Тебе́ воплоще́нному Христу́ Бо́гу на́шему,
/ да изба́вит зе́млю Ру́сскую и вся страны́ христиа́нския
/ невреди́мы от всех наве́т вра́жиих / и спасе́т ду́ши
на́ша, я́ко Милосе́рд.</p>

<p class="MsoNormal" id="n10811"><span style="color:red" id="n10812">Кафизмы 2-я и 3-я. Ектении малые.</span></p>

<h3 id="n10813">По 1-м стихословии<br id="n10814">
седальны воскресны, глас 1:</h3>

<p class="MsoNormal" id="n10815"><span style="color:red" id="n10816">Г</span>роб Твой, Спа́се,
во́ини стрегу́щии, / ме́ртвии от облиста́ния
я́вльшагося а́нгела бы́ша, / пропове́дающа жена́м
воскресе́ние. / Тебе́ сла́вим тли потреби́теля, /
Тебе́ припа́даем, Воскре́сшему из гро́ба, / и Еди́ному
Бо́гу на́шему.</p>

<p class="MsoNormal" id="n10817"><span style="color:red" id="n10818">Стих:</span> <b id="n10819">Воскресни́
Го́споди Бо́же мой, да вознесе́тся рука́ Твоя́, / не
забу́ди убо́гих Твои́х до конца́.</b></p>

<p class="MsoNormal" id="n10820"><span style="color:red" id="n10821">К</span>о Кресту́
пригво́ждься во́лею, Ще́дре, / во гро́бе положе́н быв
я́ко мертв, Животода́вче, / держа́ву стерл еси́,
Си́льне, сме́ртию Твое́ю: / Тебе́ бо вострепета́ша
вра́тницы а́довы, / Ты совоздви́гл еси́ от ве́ка
уме́ршыя, / я́ко Еди́н Человеколю́бец.</p>

<p class="MsoNormal" id="n10822"><span style="color:red" id="n10823">Слава, и ныне, Богородичен:</span> Гаврии́лу,
веща́вшу Тебе́, Де́во, ра́дуйся, / со гла́сом
воплоща́шеся всех Влады́ка, / в Тебе́, Святе́м
Киво́те, / я́коже рече́ пра́ведный Дави́д; /
яви́лася еси́ ши́ршая небе́с, / поноси́вши
Зижди́теля Твоего́. / Сла́ва Все́льшемуся в Тя, /
сла́ва Проше́дшему из Тебе́, / слава Свободи́вшему нас
рождество́м Твои́м.</p>

<h3 id="n10824">По 2-м стихословии, седален, глас 1<br id="n10825">
Подобен: <span style="color:windowtext" id="n10826">Ка́мени запеча́тану:</span></h3>

<p class="MsoNormal" id="n10827"><span style="color:red" id="n10828">Ж</span>ены́ ко гро́бу
приидо́ша ура́нша, / и а́нгельское явле́ние ви́девша,
трепета́ху: / гроб облиста́ жизнь, чу́до удивля́ше я́:
/ сего́ ра́ди ше́дша, ученико́м пропове́даху
воста́ние: / ад плени́ Христо́с, я́ко Еди́н
кре́пок и си́лен, / и истле́вшыя вся совоздви́же, /
осужде́ния страх разруши́в Кресто́м.</p>

<p class="MsoNormal" id="n10829"><span style="color:red" id="n10830">Стих:</span> <b id="n10831">Испове́мся
Тебе́ Го́споди всем се́рдцем мои́м, / пове́м вся
чудеса́ Твоя́.</b></p>

<p class="MsoNormal" id="n10832"><span style="color:red" id="n10833">Н</span>а Кресте́
пригвозди́лся еси́, Животе́ всех, / и в ме́ртвых
вмени́лся еси́, Безсме́ртный Го́споди, / воскре́сл
еси́ тридне́вен, Спа́се, / совоздви́г Ада́ма от
тле́ния. / Сего́ ра́ди си́лы небе́сныя вопия́ху Тебе́,
Жизнода́вче Христе́: / сла́ва Воскресе́нию Твоему́, /
сла́ва снизхожде́нию Твоему́, / Еди́не Человеколю́бче.</p>

<p class="MsoNormal" id="n10834"><span style="color:red" id="n10835">Слава, и ныне, Богородичен:</span>
Мари́е, честно́е Влады́ки Прия́телище, / воскреси́ ны
па́дшыя в про́пасть лю́таго отча́яния, и прегреше́ний
и скорбе́й, / Ты бо еси́ гре́шным Спасе́ние и по́мощь,
и кре́пкое Предста́тельство, / и спаса́еши рабы́
Твоя́.</p>

<h3 id="n10836">Полиелей</h3>

<p class="MsoNormal" id="n10837"><span style="color:red" id="n10838">Аще несть иконы Всех русских святых,
поставляем икону Пресвятыя Троицы. По окончании псалмов полиелейных
священнослужители поют величание Пресвятей Троице: </span>Велича́ем Тя,
Триипоста́сный Влады́ко: <span style="color:red" id="n10839">и абие
священнослужители же поют величание Пресвятей Богородице:</span> Досто́йно
есть: <span style="color:red" id="n10840">Посем поем на оба лика псалом избранный:</span>
Бла́го есть: <span style="color:red" id="n10841">и припеваем величание святым: </span>Ублажа́ем
вас: <span style="color:red" id="n10842">к стихам сего псалма, ко всем или токмо к
некоторым, якоже указася.</span></p>

<h3 id="n10843">По полиелейных псалмех священницы<br id="n10844">
поют величание Пресвятей Троице:</h3>

<p class="MsoNormal" id="n10845"><span style="color:red" id="n10846">В</span>елича́ем Тя, /
Триипоста́сный Влады́ко, / ве́рою правосла́вною зе́млю
Ру́сскую озари́вшаго / и святы́х сро́дников на́ших /
сонм ве́лий в ней просла́вльшаго.</p>

<h3 id="n10847">И абие священнослужители же<br id="n10848">
поют величание Пресвятей Богородице:</h3>

<p class="MsoNormal" id="n10849"><span style="color:red" id="n10850">Д</span>осто́йно есть
велича́ти Тя, / Богоро́дице, / земли́ Ру́сския Цари́цу
Небе́сную / и люде́й правосла́вных / Влады́чицу
Держа́вную.</p>

<h3 id="n10851">Посем стих 1-й псалма избраннаго <span style="color:windowtext" id="n10852">Бла́го
есть:</span><br id="n10853">
и величание святым:</h3>

<p class="MsoNormal" id="n10854"><span style="color:red" id="n10855">У</span>блажа́ем вас, /
чудотво́рцы на́ши сла́внии, / зе́млю Ру́сскую
доброде́тельми ва́шими озари́вшии / и о́браз спасе́ния
нам / светоявле́нно показа́вшии.</p>

<h3 id="n10856">Величание святым<br id="n10857">
в земли Российстей просиявшим:</h3>

<p class="MsoNormal" id="n10858"><span style="color:red" id="n10859">В</span>елича́ем вас, / святи́и
вси, в земли́ Росси́йстей просия́вшии, / и чтем святу́ю па́мять
ва́шу, / вы бо мо́лите о нас / Христа́, Бо́га на́шего.</p>

<h3 id="n10860">Псалом избранный,<br id="n10861">
поемый в Неделю 2-ю по Пятидесятнице:</h3>

<p class="MsoNormal" id="n10862"><span style="font-size:8.0pt;color:red" id="n10863">1 лик:</span>
Бла́го есть испове́датися Го́сподеви и пе́ти И́мени
Твоему́, Вы́шний, возвеща́ти зау́тра ми́лость
Твою́ и и́стину Твою́ на вся́ку нощь. <span style="font-size:8.0pt;color:red" id="n10864">2 лик: </span>Ве́лий Госпо́дь и хва́лен
зело́, во гра́де Бо́га на́шего, в горе́ святе́й
Его́. <span style="font-size:8.0pt;color:red" id="n10865">1</span> Род и род
восхва́лят дела́ Твоя́ и си́лу Твою́ возвестя́т. <span style="font-size:8.0pt;color:red" id="n10866">2</span> Великоле́пие сла́вы
святы́ни Твоея́ возглаго́лют и чудеса́ Твоя́
пове́дят. <span style="font-size:8.0pt;color:red" id="n10867">1</span> Па́мять
мно́жества бла́гости Твоея́ отры́гнут и пра́вдою
Твое́ю возра́дуются. <span style="font-size:8.0pt;color:red" id="n10868">2</span>
Госпо́дь кре́пость лю́дем Свои́м даст, Госпо́дь
благослови́т лю́ди Своя́ ми́ром. <span style="font-size:
8.0pt;color:red" id="n10869">1</span> Я́ко благоволи́т Госпо́дь в
лю́дех Свои́х и вознесе́т кро́ткия во спасе́ние. <span style="font-size:8.0pt;color:red" id="n10870">2</span> Возвеселя́тся вси
упова́ющии на Тя, во век возра́дуются, и всели́шися в них, и
похва́лятся о Тебе́ лю́бящии И́мя Твое́. <span style="font-size:8.0pt;color:red" id="n10871">1</span> Сей род и́щущих Го́спода,
и́щущих лице́ Бо́га Иа́ковля. <span style="font-size:8.0pt;
color:red" id="n10872">2</span> Мне же зело́ че́стни бы́ша дру́зи
Твои́, Бо́же, зело́ утверди́шася влады́чествия их. <span style="font-size:8.0pt;color:red" id="n10873">1</span> Изочту́ их, и па́че
песка́ умно́жатся. <span style="font-size:8.0pt;color:red" id="n10874">2</span>
Уве́дите, я́ко Госпо́дь, Той есть Бог наш, Той сотвори́
нас, а не мы, мы же лю́дие Его́ и о́вцы па́жити Его́. <span style="font-size:8.0pt;color:red" id="n10875">1</span> Ми́лости Твоя́,
Го́споди, во век воспою́, в род и род возвещу́ и́стину
Твою́ усты́ мои́ми. <span style="font-size:8.0pt;color:red" id="n10876">2</span>
Ми́лость же Госпо́дня от ве́ка и до ве́ка на боя́щихся
Его́. <span style="font-size:8.0pt;color:red" id="n10877">1</span> Боя́щиися
Го́спода упова́ша на Го́спода, Помо́щник и Защи́титель
им есть. <span style="font-size:8.0pt;color:red" id="n10878">2</span> Ра́дуйтеся
Бо́гу, Помо́щнику на́шему, воскли́кните Бо́гу
Иа́ковлю. <span style="font-size:8.0pt;color:red" id="n10879">1</span>
Возра́дуемся о спасе́нии Твое́м и во И́мя Го́спода
Бо́га на́шего возвели́чимся. <span style="font-size:8.0pt;
color:red" id="n10880">2</span> Госпо́дь утвержде́ние люде́й Свои́х и
Защи́титель спасе́ний Христа́ Своего́ есть. <span style="font-size:8.0pt;color:red" id="n10881">1</span> О Бо́зе сотвори́м
си́лу, и Той уничижи́т стужа́ющия нам. <span style="font-size:
8.0pt;color:red" id="n10882">2</span> Го́споди, си́лою Твое́ю
возвесели́тся царь, и о спасе́нии Твое́м возра́дуется
зело́. <span style="font-size:8.0pt;color:red" id="n10883">1</span> О Бо́зе
похва́лимся весь день, и о И́мени Твое́м испове́мыся во
век. <span style="font-size:8.0pt;color:red" id="n10884">2</span> Земля́ даде́
плод свой, благослови́ ны, Бо́же, Бо́же наш, благослови́
ны, Бо́же, и да убоя́тся Его́ вси концы́ земли́. <span style="font-size:8.0pt;color:red" id="n10885">1</span> Спаси́ ны, Го́споди Бо́же
наш, и собери́ ны от язы́к испове́датися И́мени
Твоему́ свято́му и хвали́тися во хвале́ Твое́й. <span style="font-size:8.0pt;color:red" id="n10886">2</span> Благослове́н Госпо́дь, Бог
Изра́илев, от ве́ка и до ве́ка, и реку́т вси лю́дие:
бу́ди, бу́ди.</p>

<p class="MsoNormal" id="n10887"><span style="color:red" id="n10888">Посем не певше:</span> Сла́ва,
и ны́не: <span style="color:red" id="n10889">1 лик поет:</span> Благослове́н
еси́, Го́споди, научи́ мя оправда́нием Твои́м. <span style="color:red" id="n10890">А́</span>нгельский собо́р: <span style="color:red" id="n10891">и
прочии тропари воскресныя по непорочных.</span></p>

<h3 id="n10892">Ипакои воскресен, глас 1:</h3>

<p class="MsoNormal" id="n10893"><span style="color:red" id="n10894">Р</span>азбо́йничо
покая́ние рай окра́де, / плачь же мироно́сиц ра́дость
возвести́, / я́ко воскре́сл еси́, Христе́ Бо́же,
/ подая́й ми́рови ве́лию ми́лость.</p>

<h3 id="n10895">И седальны святых от 1-го стихословия, глас 3.<br id="n10896">
Подобен: <span style="color:windowtext" id="n10897">Де́ва днесь:</span></h3>

<p class="MsoNormal" id="n10898"><span style="color:red" id="n10899">М</span>ужа́йся, Христо́ва
Це́рковь, / и держа́вствуй над всу́е борю́щими! / Христо́ви
бо дру́зи о тебе́ пеку́тся, / и предстоя́ще, и обстоя́ще,
/ и́хже о́бщий пра́здник ны́не / соверша́еши све́тло.</p>

<h3 id="n10900">И от 2-го стихословия,<br id="n10901">
глас 1. Подобен: <span style="color:windowtext" id="n10902">Ка́мени запеча́тану:</span></h3>

<p class="MsoNormal" id="n10903"><span style="color:red" id="n10904">А́</span>ще и глаго́лют
сы́нове ве́ка сего́: / прииди́те, отста́вим вся
пра́здники Бо́жия от земли́, / но Ца́рство Госпо́дне и
еще́ держа́вствовати и́мать, / де́рзость враго́в
отража́ющее. / Те́мже настоя́щее торжество́ све́тло
пра́зднующе, / Еди́ному Царю́ и Бо́гу на́шему
возопии́м: / сла́ва Тебе́, Русь Правосла́вием
освяти́вшему; / сла́ва Тебе́, святы́я мно́гия в ней
просла́вльшему; / сла́ва Тебе́, и доны́не ве́рным
кре́пость да́рующему.</p>

<h3 id="n10905">Таже седальны святых по полиелеи,<br id="n10906">
глас 5:</h3>

<p class="MsoNormal" id="n10907"><span style="color:red" id="n10908">К</span>расу́йся,
свети́ся, Русь Правосла́вная, луча́ми Креста́, /
его́же и́маши всем ве́рным храни́теля, / ты же
мно́жество все де́монское, / тьмы испо́лньшееся, отве́ргни.</p>

<h4 id="n10909">Слава, глас 3. Подобен: <span style="color:windowtext" id="n10910">Да веселя́тся:</span></h4>

<p class="MsoNormal" id="n10911"><span style="color:red" id="n10912">С</span>ве́тло соверша́юще
настоя́щее торжество́, / восхва́лим и Андре́я
Первозва́ннаго, / я́ко Ру́сския земли́ апо́стола, /
пе́рваго ева́нгельским благове́стием сию́
огласи́вшаго, / той бо, я́коже дре́вле пра́отцем
на́шим, / та́ко и нам ны́не взыва́ет: / прииди́те,
обрето́хом Жела́емаго.</p>

<p class="MsoNormal" id="n10913"><span style="color:red" id="n10914">И ныне, Богородичен, глас 4:</span> Я́ко
необори́мую сте́ну и исто́чник чуде́с / стяжа́вше Тя,
раби́ Твои́, Богоро́дице Пречи́стая, / сопроти́вных
ополче́ния низлага́ем. / Те́мже мо́лим Тя: / мир
земли́ Ру́сстей да́руй / и душа́м на́шим ве́лию
ми́лость.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n10915">Степенна воскресна, глас 1. Антифон 1.<br id="n10916">
Ихже стихи повторяюще поем:</h3>

<p class="MsoNormal" id="n10917"><span style="color:red" id="n10918">В</span>негда́ скорбе́ти
ми, услы́ши моя́ боле́зни, / Го́споди, Тебе́
зову́.</p>

<p class="MsoNormal" id="n10919"><span style="color:red" id="n10920">П</span>усты́нным
непреста́нное Боже́ственное жела́ние быва́ет, / мíра
су́щим су́етнаго кроме́.</p>

<p class="MsoNormal" id="n10921"><span style="color:red" id="n10922">Слава:</span> Свято́му
Ду́ху честь и сла́ва, / я́коже Отцу́ подоба́ет,
ку́пно же и Сы́ну, / сего́ ра́ди да пое́м Тро́ице
Единодержа́вие.</p>

<p class="MsoNormal" id="n10923"><span style="color:red" id="n10924">И ныне, тойже.</span></p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n10925">Антифон 2:</h3>

<p class="MsoNormal" id="n10926"><span style="color:red" id="n10927">Н</span>а го́ры Твои́х
возне́сл еси́ мя зако́нов, / доброде́тельми просвети́,
Бо́же, да пою́ Тя.</p>

<p class="MsoNormal" id="n10928"><span style="color:red" id="n10929">Д</span>есно́ю Твое́ю
руко́ю прии́м Ты, Сло́ве, / сохрани́ мя, соблюди́, /
да не огнь мене́ опали́т грехо́вный.</p>

<p class="MsoNormal" id="n10930"><span style="color:red" id="n10931">Слава:</span> Святы́м
Ду́хом вся́кая тварь обновля́ется, / па́ки теку́щи на
пе́рвое: / равномо́щен бо есть Отцу́ и Сло́ву.</p>

<p class="MsoNormal" id="n10932"><span style="color:red" id="n10933">И ныне, тойже.</span></p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n10934">Антифон 3:</h3>

<p class="MsoNormal" id="n10935"><span style="color:red" id="n10936">О</span> ре́кших мне,
вни́дем во дворы́ Госпо́дни, / возвесели́ся мой дух,
сра́дуется се́рдце.</p>

<p class="MsoNormal" id="n10937"><span style="color:red" id="n10938">В</span> дому́ Дави́дове
страх вели́к: / та́мо бо престо́лом поста́вленным, /
су́дятся вся племена́ земна́я, и язы́цы.</p>

<p class="MsoNormal" id="n10939"><span style="color:red" id="n10940">Слава:</span> Свято́му
Ду́ху, честь, поклоне́ние, сла́ву и держа́ву, / я́коже
Отцу́ досто́ит, и Сы́нови подоба́ет приноси́ти: /
Еди́ница бо есть Тро́ица Естество́м, но не Ли́цы.</p>

<p class="MsoNormal" id="n10941"><span style="color:red" id="n10942">И ныне, тойже.</span></p>

<h3 id="n10943">Прокимен воскресный, глас 1:</h3>

<p class="MsoNormal" style="text-autospace:ideograph-numeric" id="n10944"><span style="color:red" id="n10945">Н</span>ы́не воскресну́, глаго́лет Госпо́дь,
/ положу́ся во спасе́ние, не обиню́ся о нем. <span style="color:red" id="n10946">Стих:</span> Словеса́ Госпо́дня, словеса́ чи́ста.</p>

<p class="MsoNormal" id="n10947"><span style="color:red" id="n10948">Таже другий прокимен: </span>Вся́кое
дыха́ние / да хва́лит Го́спода. <span style="color:red" id="n10949">Стих:</span>
Хвали́те Бо́га во святы́х Его́, хвали́те Его́ в
утверже́нии си́лы Его́.</p>

<h3 id="n10950">Евангелие воскресное 2-е, от Марка,<br id="n10951">
зачало 70. [Мк 16, 1–8]:</h3>

<p class="MsoNormal" id="n10952"><span style="color:red" id="n10953">В</span>о вре́мя о́но,
мину́вши суббо́те, Мари́я Магдали́на, и Мари́я Иа́ковля,
и Саломи́я купи́ша арома́ты, да прише́дше пома́жут
Иису́са. И зело́ зау́тра во еди́ну от суббо́т приидо́ша
на гроб, возсия́вшу со́лнцу. И глаго́лаху к себе́: кто
отвали́т нам ка́мень от две́рий гро́ба? [И воззре́вше
ви́деша, я́ко отвале́н бе ка́мень,] бе бо ве́лий зело́.
И вле́зше во гроб, ви́деша ю́ношу седя́ща в десны́х,
оде́яна в оде́жду белу́, и ужасо́шася. Он же глаго́ла
им: не ужаса́йтеся. Иису́са и́щете Назаряни́на распя́таго,
воста́, несть зде; се, ме́сто, иде́же положи́ша Его́.
Но иди́те, рцы́те ученико́м Его́ и Петро́ви, я́ко
варя́ет вы в Галиле́и; та́мо Его́ ви́дите, я́коже
рече́ вам. И изше́дше бежа́ша от гро́ба, имя́ше же их
тре́пет и у́жас. И никому́же ничто́же ре́ша, боя́ху
бо ся.</p>

<p class="MsoNormal" id="n10954"><span style="color:red" id="n10955">Таже глаголем:</span> Воскресе́ние
Христо́во ви́девше: <span style="color:red" id="n10956">Псалом 50. Сла́ва:</span>
Моли́твами апо́столов: <span style="color:red" id="n10957">И ны́не:</span>
Моли́твами Богоро́дицы: <span style="color:red" id="n10958">Стихира воскресна,
глас 6-й: </span>Воскре́с Иису́с от гро́ба: <span style="color:red" id="n10959">И глаголет диакон:</span> Спаси́, Бо́же, лю́ди
Твоя́:</p>

<p class="MsoNormal" id="n10960"><span style="color:red" id="n10961">И поем каноны сице: Октоиха –
воскресный 1-го гласа со ирмосом на 4 и Богородицы 1-го гласа на 2; канон Всех
русских святых, глас 8, на 8.</span></p>

<h3 id="n10962">Канон воскресен, глас 1.<br id="n10963">
Песнь 1.</h3>

<p class="MsoNormal" id="n10964"><span style="color:red" id="n10965">Ирмос:</span> Твоя́ победи́тельная
десни́ца / Боголе́пно в кре́пости просла́вися, / та бо, Безсме́ртне,
/ я́ко всемогу́щая, проти́вныя сотре́, / Изра́ильтяном
/ путь глубины́ новосоде́лавшая.</p>

<p class="MsoNormal" id="n10966"><span style="color:red" id="n10967">И́</span>же рука́ма
пречи́стыма от пе́рсти / богоде́тельне испе́рва
созда́в мя, / ру́це распросте́рл еси́ на кресте́, / от
земли́ взыва́я тле́нное мое́ те́ло, / е́же от
Де́вы прия́л еси́.</p>

<p class="MsoNormal" id="n10968"><span style="color:red" id="n10969">У</span>мерщвле́ние
подъя́л еси́ мене́ ра́ди, / и ду́шу сме́рти
пре́дал еси́, / И́же вдохнове́нием боже́ственным
ду́шу ми вложи́вый, / и отреши́в ве́чных уз, и
совоскреси́в / нетле́нием просла́вил еси́.</p>

<p class="MsoNormal" id="n10970"><span style="color:red" id="n10971">Богородичен:</span> Ра́дуйся,
благода́ти исто́чниче, / ра́дуйся ле́ствице, и две́ре
небе́сная, / ра́дуйся све́щнице, и ру́чко злата́я, и
горо́ несеко́мая, / Я́же Жизнода́вца Христа́
мíрови ро́ждшая.</p>

<h4 id="n10972">Ин канон, Пресвятей Богородице.<br id="n10973">
Песнь 1, глас тойже.</h4>

<p class="MsoNormal" id="n10974"><span style="color:red" id="n10975">Ирмос:</span> Твоя́
победи́тельная:</p>

<p class="MsoNormal" id="n10976"><span style="color:red" id="n10977">К</span>у́ю Ти досто́йную
песнь на́ше принесе́т неможе́ние? / То́чию
обра́довательную, / е́йже нас Гаврии́л та́йно научи́л
есть: / ра́дуйся, Богоро́дице Де́во, Ма́ти
Неневе́стная.</p>

<p class="MsoNormal" id="n10978"><span style="color:red" id="n10979">П</span>рисноде́ве и
Ма́тери Царя́ вы́шних сил, / от чисте́йша се́рдца,
ве́рнии, духо́вне возопии́м: / ра́дуйся, Богоро́дице
Де́во, Ма́ти Неневе́стная.</p>

<h3 id="n10980">Канон Всем святым,<br id="n10981">
в земли Российстей просиявшим, глас 8.<br id="n10982">
Песнь 1.</h3>

<p class="MsoNormal" id="n10983"><span style="color:red" id="n10984">Ирмос:</span> В Чермне́м
фарао́на с колесни́цами погрузи́л еси́ / и лю́ди
Моисе́ом спасл еси́, / пою́щия Тебе́, Го́споди, песнь
побе́дную, / я́ко Изба́вителю на́шему Бо́гу.</p>

<p class="MsoNormal" id="n10985"><span style="color:red" id="n10986">В</span>си в пе́снех
духо́вных воспои́м согла́сно / во благоче́стии просия́вшия
Боже́ственныя отцы́ на́ша, / я́же изнесе́
Ру́сския земли́ вся́ко ме́сто и страна́ / и я́же
Це́рковь Ру́сская воспита́.</p>

<p class="MsoNormal" id="n10987"><span style="color:red" id="n10988">Р</span>а́дуйтеся,
святи́телие седмочи́сленнии: / Васи́лие, Ефре́ме,
Евге́ние, Елпи́дие, Агафодо́ре, Ефе́рие и Капито́не, /
в Херсо́не епи́скопствовавшии / и зе́млю на́шу
кровьми́ свои́ми освяти́вшии.</p>

<p class="MsoNormal" id="n10989"><span style="color:red" id="n10990">П</span>рииди́те,
мучениколю́бцы ве́рнии, / пе́сньми почти́м
первому́ченики ру́сския, Фео́дора и ю́наго Иоа́нна, /
и́долом не послужи́вшия и кро́ви своя́ за Христа́
да́вшия.</p>

<p class="MsoNormal" id="n10991"><span style="color:red" id="n10992">В</span>ели́чие на́ше и
похвала́ ты еси́, О́льго Богому́драя, / тобо́ю бо
свободи́хомся от бесо́вскаго прельще́ния, / не преста́й и
ны́не моли́ти за лю́ди, я́же Бо́гу привела́
еси́.</p>

<p class="MsoNormal" id="n10993"><span style="color:red" id="n10994">Р</span>а́дуйся и
весели́ся, ра́бе Христо́в, / кня́же вели́кий и
му́дрый Влади́мире, просвети́телю наш, / тобо́ю бо
изба́вихомся от душепа́губнаго идолослуже́ния, / те́мже,
ра́дуйся, вопие́м тебе́.</p>

<p class="MsoNormal" id="n10995"><span style="color:red" id="n10996">С</span>ия́ет, я́ко
звезда́ на небеси́, Бо́жий иера́рх Михаи́л, /
зе́млю Ру́сскую просвети́вый све́том позна́ния
Боже́ственныя ве́ры / и Влады́це приве́дый лю́ди
но́вы, ба́нею креще́ния обновле́нны.</p>

<p class="MsoNormal" id="n10997"><span style="color:red" id="n10998">О</span> блаже́ннии
страстоте́рпцы Христо́вы, / кня́зие Бори́се, Гле́бе, и
И́горе, и Михаи́ле с боля́рином Фео́дором! / Не
забу́дите оте́чества ва́шего, глад и озлобле́ние
отгони́те, / от грехопаде́ний междоусо́бий изба́вите ны.</p>

<p class="MsoNormal" id="n10999"><span style="color:red" id="n11000">Богородичен:</span> С чи́нми
а́нгел, Влады́чице, / со проро́ки, и апо́столы, и со
все́ми святы́ми / за ны, гре́шныя, Бо́гу помоли́ся, /
Твоего́ Покро́ва пра́здник в Росси́йстей земли́
просла́вльшия.</p>

<p class="MsoNormal" id="n11001"><span style="color:red" id="n11002">Катавасия:</span> Отве́рзу
уста́ моя́, / и напо́лнятся Ду́ха, / и сло́во
отры́гну Цари́це Ма́тери, / и явлю́ся, све́тло
торжеству́я, / и воспою́, ра́дуяся, Тоя́ чудеса́.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11003">Песнь 3.</h3>

<p class="MsoNormal" id="n11004"><span style="color:red" id="n11005">Ирмос:</span> Еди́не ве́дый
челове́ческаго существа́ не́мощь / и ми́лостивно в не вообра́жся,
/ препоя́ши мя с высоты́ си́лою, / е́же вопи́ти Тебе́,
Святы́й, / одушевле́нный хра́ме / неизрече́нныя сла́вы
Твоея́, Человеколю́бче.</p>

<p class="MsoNormal" id="n11006"><span style="color:red" id="n11007">Б</span>ог Сый мне, Бла́же,
па́дшаго уще́дрил еси́, / и сни́ти ко мне благоволи́в,
возне́сл мя еси́ распя́тием, / е́же вопи́ти
Тебе́, Святы́й: / Хра́ме одушевле́нный неизрече́нныя
Твоея́ сла́вы, Человеколю́бче.</p>

<p class="MsoNormal" id="n11008"><span style="color:red" id="n11009">Ж</span>иво́т ипоста́сный
Христе́ сый, / в истле́вша мя, я́ко Милосе́рдый Бог,
обо́лкся, / в персть сме́ртную соше́д, Влады́ко, /
сме́ртную держа́ву разруши́л еси́, / и мертв
тридне́вен воскре́с, / в нетле́ние мя обле́кл еси́.</p>

<p class="MsoNormal" id="n11010"><span style="color:red" id="n11011">Богородичен:</span> Бо́га
заче́нши во чре́ве, Де́во, Ду́хом Пресвяты́м, /
пребыла́ еси́ неопали́ма, / поне́же Тя купина́
законополо́жнику Моисе́ю, / пали́мую нежего́мо, я́ве
предвозвести́, / огнь нестерпи́мый прие́мшую.</p>

<p class="MsoNormal" id="n11012">&nbsp;</p>

<p class="MsoNormal" id="n11013"><span style="color:red" id="n11014">Ин, ирмос:</span> Еди́не ведый:</p>

<p class="MsoNormal" id="n11015"><span style="color:red" id="n11016">О́</span>блак Тя ле́гкий
нело́жно, Де́во, имену́ем, / проро́ческим возсле́дующе
рече́нием, / прии́де бо на Тебе́ Госпо́дь / низложи́ти
еги́петския пре́лести рукотворе́ния, / и просвети́ти сим
служа́щия.</p>

<p class="MsoNormal" id="n11017"><span style="color:red" id="n11018">Т</span>я запеча́танный
вои́стинну лик проро́ческий исто́чник, / и заключе́нную
дверь именова́, де́вства Твоего́, Всепе́тая, /
я́вственне зна́мения нам пи́шуще, / е́же сохрани́ла
еси́ и по рождестве́.</p>

<p class="MsoNormal" id="n11019">&nbsp;</p>

<p class="MsoNormal" id="n11020"><span style="color:red" id="n11021">Ин, ирмос:</span> Небе́снаго
кру́га Верхотво́рче, Го́споди, / и Це́ркве Зижди́телю,
/ Ты мене́ утверди́ в любви́ Твое́й, / жела́ний
кра́ю, ве́рных утвержде́ние, / Еди́не Человеколю́бче.</p>

<p class="MsoNormal" id="n11022"><span style="color:red" id="n11023">П</span>ропове́дует
пресла́вно и па́че трубы́ вопие́т / вели́кая
Ла́вра Пече́рская, / тобо́ю нача́ло прии́мшая,
о́тче преподо́бне, Анто́ние сла́вне, / всех
росси́йских мона́хов первонача́льниче.</p>

<p class="MsoNormal" id="n11024"><span style="color:red" id="n11025">В</span>оспои́м све́тло
мона́шескаго о́бщаго жития́ / в Ру́сстей земли́
устрои́теля, блаже́ннаго Феодо́сия, / с ним и Не́стора,
достопа́мятных дея́ний списа́теля, / и Али́пия,
живописа́ния в Росси́и нача́льника.</p>

<p class="MsoNormal" id="n11026"><span style="color:red" id="n11027">Р</span>ай мы́сленный
еси́, Пече́рская свята́я горо́, / умно́жившая
духо́вная древеса́, блаже́нныя отцы́, / и́хже
исчести́ по еди́ному не могу́ще, / о всех вку́пе
хвалу́ принесе́м Еди́ному Влады́це.</p>

<p class="MsoNormal" id="n11028"><span style="color:red" id="n11029">А</span>нто́ние, Иоа́нне и
Евста́фие, тве́рдии испове́дницы правосла́вныя ве́ры,
/ издре́вле в земли́ Росси́йско-Лито́встей
насажде́ннии, / моли́твами ва́шими от зловре́дных инове́рных
мудрова́ний / соо́тчичей ва́ших и всех нас огражда́йте.</p>

<p class="MsoNormal" id="n11030"><span style="color:red" id="n11031">Х</span>ода́таи бу́дите за
оте́чество ва́ше земно́е, / Афана́сие
преподобному́чениче, и ты, о́троче Гаврии́ле, / научи́те
у́бо и нас Правосла́вие дерзнове́нно испове́дати / и
стра́ха вра́жия не боя́тися.</p>

<p class="MsoNormal" id="n11032"><span style="color:red" id="n11033">Д</span>а почти́тся И́ов
преподо́бный, Ла́вры Поча́евския украше́ние, / вку́пе
со все́ми уго́дники и чудотво́рцы Волы́нскими, / де́лы
свои́ми и чудесы́ облиста́вшии пресла́вно земли́
на́шея концы́.</p>

<p class="MsoNormal" id="n11034"><span style="color:red" id="n11035">П</span>е́сньми
свяще́нными восхва́лим Афана́сия, Царегра́дскаго святи́теля,
/ свое́ благослове́ние земли́ Росси́йстей прине́сшаго
/ и честны́я своя́ мо́щи, я́ко зало́г едине́ния
со Вселе́нскою Це́рковию, нам оста́вльшаго.</p>

<p class="MsoNormal" id="n11036"><span style="color:red" id="n11037">Богородичен:</span> Се вре́мя
заступле́ния Пресвяты́я Богоро́дицы прии́де, /
умно́жившимся собла́зном, / се вре́мя на́ших к Ней
воздыха́ний, о бра́тие, / рцем у́бо от всего́ се́рдца
на́шего: / Влады́чице, Влады́чице, помози́ лю́дем
Твои́м.</p>

<p class="MsoNormal" id="n11038"><span style="color:red" id="n11039">Катавасия:</span> Твоя́
песносло́вцы, Богоро́дице, / Живы́й и Незави́стный
Исто́чниче, / лик себе́ совоку́пльшия, духо́вно утверди́,
/ в Боже́ственней Твое́й сла́ве / венце́в сла́вы
сподо́би.</p>

<h3 id="n11040">Кондак святых, глас 3.<br id="n11041">
Подобен: <span style="color:windowtext" id="n11042">Де́ва днесь:</span></h3>

<p class="MsoNormal" id="n11043"><span style="color:red" id="n11044">Д</span>несь лик святы́х, в
земли́ на́шей Бо́гу угоди́вших, предстои́т в
Це́ркви / и неви́димо за ны моли́тся Бо́гу. / А́нгели
с ним славосло́вят, / и вси святи́и Це́ркве Христо́вы
ему́ спра́зднуют, / о нас бо мо́лят вси ку́пно /
Преве́чнаго Бо́га.</p>

<p class="MsoNormal" id="n11045"><span style="color:red" id="n11046">Икос: </span>Еде́мскаго
рая́ древеса́ добропло́дная и кра́сная яви́шася
святи́и, / цве́ты благово́нныя уче́ний и плоды́ дел
творя́щии, / от ни́хже ду́ши на́ша пита́ются и глад
наш духо́вный утоля́ется, / прииди́те у́бо, притеце́м
под сень их и ублажи́м их, / я́ко страны́ на́шея
отра́ду и украше́ние и я́ко жития́ о́браз нам и
начерта́ние, / ти́и бо венцы́ прия́ша нетле́нныя от
Преве́чнаго Бо́га.</p>

<h3 id="n11047">Седален святых, глас 7:</h3>

<p class="MsoNormal" id="n11048"><span style="color:red" id="n11049">Н</span>ощне́й тьме
огустева́ющей, умножа́ется зве́здный блеск, / и к тому́
о́чи заблу́ждших ра́достно возво́дятся. / Та́ко и
умно́жившейся на земли́ грехо́вней тьме, / возведе́м
горе́ о́чи на́ши, бра́тие, / и, сия́ние духо́вных
звезд, зе́млю на́шу озаря́ющих, узре́вше, / к
Небе́сному оте́честву потщи́мся, / его́же да не лиши́т
Госпо́дь нас, гре́шных, моли́твами святы́х Свои́х.</p>

<p class="MsoNormal" id="n11050"><span style="color:red" id="n11051">Слава, и ныне, глас 4:</span> Притеце́м,
ве́рнии, к Боже́ственней и цельбоно́сней ри́зе
Спаси́теля на́шего Бо́га, / благоизво́лившаго сию́
пло́тию носи́ти и на Кресте́ Святу́ю Свою́ Кровь
излия́ти, / е́юже искупи́ нас от рабо́ты вра́жия. /
Те́мже благода́рственно вопие́м Ему́: / спаси́
Первосвяти́теля на́шего и архиере́и, / Оте́чество
на́ше и вся лю́ди честно́ю Твое́ю ри́зою защити́
/ и спаси́ ду́ши на́ша, я́ко Человеколю́бец.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11052">Песнь 4.</h3>

<p class="MsoNormal" id="n11053"><span style="color:red" id="n11054">Ирмос:</span> Го́ру Тя благода́тию
Бо́жиею приосене́нную, / прозорли́выма Авваку́м / усмотри́в
очи́ма, / из Тебе́ изы́ти Изра́илеву провозглаша́ше Свято́му,
/ во Спасе́ние на́ше / и обновле́ние.</p>

<p class="MsoNormal" id="n11055"><span style="color:red" id="n11056">К</span>то сей Спас и́же из
Едо́ма и́сходя, вене́ц нося́ терно́вен, /
очервле́нну ри́зу имы́й, на дре́ве ви́ся? /
Изра́илев есть Сей Святы́й, / во Спасе́ние на́ше и
обновле́ние.</p>

<p class="MsoNormal" id="n11057"><span style="color:red" id="n11058">В</span>и́дите лю́дие
непокори́вии, и устыди́теся, / Его́же бо я́ко злоде́я
вы вознести́ на крест у Пила́та испроси́сте умовре́дне, /
сме́рти разруши́в си́лу, боголе́пно воскре́с из
гро́ба.</p>

<p class="MsoNormal" id="n11059"><span style="color:red" id="n11060">Богородичен:</span> Дре́во Тя,
Де́во, жи́зни ве́мы, / не бо сне́ди плод смертоно́сный
челове́ком из Тебе́ прозябе́, / но живота́
присносу́щнаго наслажде́ние, / во Спасе́ние нас пою́щих Тя.</p>

<p class="MsoNormal" id="n11061">&nbsp;</p>

<p class="MsoNormal" id="n11062"><span style="color:red" id="n11063">Ин, ирмос:</span> Го́ру Тя
благода́тию:</p>

<p class="MsoNormal" id="n11064"><span style="color:red" id="n11065">С</span>лы́ши чуде́с
не́бо, и внуша́й земле́, / я́ко Дщи пе́рстнаго
у́бо па́дшаго Ада́ма, Бо́гу нарече́на бысть, / и
Своему́ Соде́телю Роди́тельница, / на Спасе́ние на́ше
и обновле́ние.</p>

<p class="MsoNormal" id="n11066"><span style="color:red" id="n11067">П</span>ое́м вели́кое и
стра́шное Твое́ та́инство, / преми́рных бо утаи́вся
чинонача́лий, / на Тя И́же сый сни́де я́ко дождь на
руно́, Всепе́тая, / на Спасе́ние нас пою́щих Тя.</p>

<p class="MsoNormal" id="n11068">&nbsp;</p>

<p class="MsoNormal" id="n11069"><span style="color:red" id="n11070">Ин, ирмос:</span> Ты моя́
кре́пость, Го́споди, / Ты моя́ и си́ла, / Ты мой Бог, Ты
мое́ ра́дование, / не оста́вль не́дра О́тча / и
на́шу нищету́ посети́в. / Тем с проро́ком Авваку́мом
зову́ Ти: / си́ле Твое́й сла́ва, Человеколю́бче.</p>

<p class="MsoNormal" id="n11071"><span style="color:red" id="n11072">П</span>ервонача́льника и
устрои́теля гра́да Москвы́, / блаже́нне кня́же
Дании́ле, показа́ тя Госпо́дь, / к Нему́ же
непреста́нно моля́ся, град твой охраня́й, / зе́млю
на́шу от бед спаса́й, / правосла́вныя же ру́сския
лю́ди посеща́ти ми́лостивно не преста́й.</p>

<p class="MsoNormal" id="n11073"><span style="color:red" id="n11074">М</span>о́лим вас,
святи́телие Христо́вы / Пе́тре, Алекси́е, Ио́но,
Фили́ппе и Инноке́нтие, / Фо́тие, Киприа́не и
Феогно́сте и вси про́чии Моско́встии чудотво́рцы: /
душе́вное смуще́ние и печа́ли на́шея бу́рю
разори́те / и тишину́ нам пода́йте ва́шими к Бо́гу
моли́твами.</p>

<p class="MsoNormal" id="n11075"><span style="color:red" id="n11076">И</span> первопресто́льник
Росси́йския Це́ркве, и испове́дник Правосла́вныя
ве́ры, / и обличи́тель грехолюби́вых и мяте́жных, / и
строи́тель Ру́сския земли́ был еси́, святи́телю
Ермоге́не, / и за сие́ темни́цею и гла́дом му́чимь был
еси́ и прие́мь от Бо́га неувяда́емый вене́ц, / со
святи́тели и му́ченики весели́шися.</p>

<p class="MsoNormal" id="n11077"><span style="color:red" id="n11078">Р</span>а́дуется сла́вный
град Москва́, и весе́лия исполня́ется вся Росси́я, / на
твоя́ моли́твы наде́ющеся, Се́ргие Богоблаже́нне, /
оби́тель же твоя́ красу́ется, / храня́щи честны́я
твоя́ мо́щи, я́ко сокро́вище свяще́нное.</p>

<p class="MsoNormal" id="n11079"><span style="color:red" id="n11080">П</span>е́сньми
свяще́нными восхва́лим преподо́бнаго Ни́кона,
послуша́ния рачи́теля, / с ни́мже воспои́м Михе́я,
Са́вву и Диони́сия, Стефа́на, Андрони́ка и Са́вву и
вся преподо́бныя ученики́ и собесе́дники вели́каго
Се́ргия, / и́хже моли́твами сы́нове росси́йстии
спаса́ются.</p>

<p class="MsoNormal" id="n11081"><span style="color:red" id="n11082">О</span> прему́дрии и
блаже́ннии Васи́лие, Макси́ме и Иоа́нне Моско́встии /
и вси Христа́ ра́ди юро́дивии Росси́йстии, чу́днии
житие́м и ра́зумом, / мо́лим вас приле́жно: / моли́те
Христа́ Бо́га на́шего за земно́е оте́чество ва́ше
/ и всем ве́рным спасе́ние испроси́те.</p>

<p class="MsoNormal" id="n11083"><span style="color:red" id="n11084">Н</span>о́вый сто́лпник в
де́бри Калу́жстей яви́лся еси́, преподо́бне
Ти́хоне, / и ку́пно с преподо́бным Пафну́тием,
и́ночества стро́гим ревни́телем, и блаже́нным
Лавре́нтием / ко гра́ду Го́рнему в стране́ твое́й путь
ве́рный проложи́л еси́, / на не́мже упаси́ и нас
моли́твами твои́ми.</p>

<p class="MsoNormal" id="n11085"><span style="color:red" id="n11086">Богородичен:</span> Подо́бием
ико́ны И́верския не то́чию Афо́н просвеща́ется, / но и
град Москва́ украша́ется и ини́и гра́ди и ве́си
освяща́ются, / от тоя́ чуде́сную по́мощь прие́млюще /
и исто́чник утеше́ния в ней обрета́юще, / и нам, Блага́я
Врата́рнице, две́ри ра́йския отве́рзи.</p>

<p class="MsoNormal" id="n11087"><span style="color:red" id="n11088">Катавасия:</span> Седя́й в
Сла́ве / на Престо́ле Божества́ / во о́блаце ле́гце, /
прии́ди Иису́с Пребоже́ственный, / Нетле́нною Дла́нию
/ и спасе́ зову́щия: / сла́ва, Христе́, си́ле
Твое́й.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11089">Песнь 5.</h3>

<p class="MsoNormal" id="n11090"><span style="color:red" id="n11091">Ирмос:</span> Просвети́вый сия́нием
прише́ствия Твоего́, Христе́, / и освети́вый Кресто́м Твои́м
/ ми́ра концы́, / сердца́ просвети́ / све́том
Твоего́ Богоразу́мия, / правосла́вно пою́щих Тя.</p>

<p class="MsoNormal" id="n11092"><span style="color:red" id="n11093">П</span>а́стыря овца́м
вели́каго и Го́спода, / иуде́и дре́вом кре́стным
умертви́ша, / но Той я́ко о́вцы, ме́ртвыя, во а́де
погребе́нныя, / держа́вы сме́ртныя изба́ви.</p>

<p class="MsoNormal" id="n11094"><span style="color:red" id="n11095">К</span>ресто́м Твои́м мир
благовести́в, / и пропове́дав пле́нным, Спа́се мой,
оставле́ние, / держа́ву иму́щаго посрами́л еси́,
Христе:́ / на́га, обнища́вша показа́вый Боже́ственным
воста́нием Твои́м.</p>

<p class="MsoNormal" id="n11096"><span style="color:red" id="n11097">Богородичен:</span> Проше́ния
ве́рно прося́щих, Всепе́тая, не пре́зри, / но приими́,
и сия́ доноша́й Сы́ну Твоему́, Пречи́стая, /
Бо́гу Еди́ному Благоде́телю, / Тебе́ бо
Предста́тельницу стяжа́хом.</p>

<p class="MsoNormal" id="n11098">&nbsp;</p>

<p class="MsoNormal" id="n11099"><span style="color:red" id="n11100">Ин, ирмос:</span> Просвети́вый
сия́нием:</p>

<p class="MsoNormal" id="n11101"><span style="color:red" id="n11102">В</span>еселя́тся
небе́сныя си́лы зря́ще Тя, / ра́дуются с ни́ми
челове́ков собра́ния, / Рождество́м бо Твои́м
совокупи́шася, Де́во Богоро́дице, / е́же досто́йно
сла́вим.</p>

<p class="MsoNormal" id="n11103"><span style="color:red" id="n11104">Д</span>а дви́жатся вси
язы́цы челове́честии и мы́сли, / к похвале́
челове́ческаго вои́стинну удобре́ния, / Де́ва
предстои́т я́ве сла́вящи, / ве́рою Тоя́ пою́щих
чудеса́.</p>

<p class="MsoNormal" id="n11105">&nbsp;</p>

<p class="MsoNormal" id="n11106"><span style="color:red" id="n11107">Ин, ирмос:</span> Вску́ю мя
отри́нул еси́ / от лица́ Твоего́, Све́те
Незаходи́мый, / и покры́ла мя есть чужда́я тьма,
окая́ннаго, / но обрати́ мя и к све́ту за́поведей
Твои́х / пути́ моя́ напра́ви, молю́ся.</p>

<p class="MsoNormal" id="n11108"><span style="color:red" id="n11109">В</span>ели́каго
Нова́гра́да первопа́стырие, / Ники́то, Ни́фонте,
Иоа́нне, Феокти́сте, / Моисе́е, Евфи́мие, Ио́но и
Серапио́не, и про́чии чу́днии святи́телие, / в дому́
Прему́дрости Бо́жия, я́ко фи́никсы, процвели́
есте́, / словесы́ благопло́дными и непоро́чным
житие́м.</p>

<p class="MsoNormal" id="n11110"><span style="color:red" id="n11111">С</span>ве́тло да
похва́лятся кня́зие Новгоро́дстии, / Влади́мир,
Святы́я Софи́и пречу́дныя устрои́тель, / с ма́терию
свое́ю А́нною, и Мстисла́в, и Фео́дор, / с ни́ми же и
вси от ро́да князе́й Росси́йских житие́м богоуго́дным
просия́вшии, / Боже́ственными да воспою́тся пе́сньми.</p>

<p class="MsoNormal" id="n11112"><span style="color:red" id="n11113">Д</span>и́внаго Варлаа́ма,
вели́ка Нова́гра́да сла́ву и украше́ние,
всеросси́йскаго моли́твенника, / и Анто́ния сла́внаго, от
ве́тхаго Ри́ма на ка́мени по волна́м морски́м
преплы́вшаго, / Са́вву же, и Ефре́ма, и Михаи́ла / кто
досто́йно просла́вит от земны́х?</p>

<p class="MsoNormal" id="n11114"><span style="color:red" id="n11115">Е</span>де́мскаго рая́,
прииди́те, ви́дим цве́ты присножи́зненныя и
богопрозябе́нныя, / по́двиги оте́ц, в преде́лех
Новгоро́дских просия́вших, / и́хже есть еди́н
Де́латель Госпо́дь.</p>

<p class="MsoNormal" id="n11116"><span style="color:red" id="n11117">В</span>се́волод кро́ткий
и Довмо́нт, Пско́ву стена́ необори́мая, / и Нико́ла
блаже́нный и Корни́лий преподо́бный, / святы́м
креще́нием чудь Ливо́нскую просвети́вый, / пе́сньми да
воспою́тся.</p>

<p class="MsoNormal" id="n11118"><span style="color:red" id="n11119">В</span>е́ру правосла́вную
пред лати́ны пропове́давшии, / к ве́чным востеко́ша
оби́телем Иси́дор пресви́тер / и с ним собо́р
му́ченический во Ю́рьеве, гра́де Ливо́нстем, / Царю́
царе́й ны́не предстоя́ще, мо́лятся о нас, почита́ющих
па́мять их.</p>

<p class="MsoNormal" id="n11120"><span style="color:red" id="n11121">А</span>враа́мия
Богоно́снаго, Смоле́нска украше́ние, / и Евфроси́нию,
ра́дование По́лотское и де́вам сия́ние, / Христе́ мой,
Тебе́ приво́дим моли́твенники, / и́хже ра́ди
спаси́ нас.</p>

<p class="MsoNormal" id="n11122"><span style="color:red" id="n11123">Богородичен:</span> Засту́пница
те́плая иногда́ вели́кому Новугра́ду была́ еси́ /
и ненаде́ющихся наде́жда и люде́й бе́дствующих
Помо́щница, / и ны́не о́ком милосе́рдным при́зри на
нас / и, ско́рби на́ша ви́девши и воздыха́ние
услы́шавши, / зна́мение ми́лости яви́ нам, Пречи́стая.</p>

<p class="MsoNormal" id="n11124"><span style="color:red" id="n11125">Катавасия:</span> Ужасо́шася
вся́ческая / о Боже́ственней сла́ве Твое́й, / Ты бо,
Неискусобра́чная Де́во, / име́ла еси́ во утро́бе над
все́ми Бо́га / и родила́ еси́ Безле́тнаго Сы́на,
/ всем воспева́ющим Тя / мир подава́ющая.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11126">Песнь 6.</h3>

<p class="MsoNormal" id="n11127"><span style="color:red" id="n11128">Ирмос:</span> Обы́де нас после́дняя
бе́здна, / несть избавля́яй, / вмени́хомся, / я́ко о́вцы
заколе́ния, / спаси́ лю́ди Твоя́, Бо́же наш, / Ты бо кре́пость
немощству́ющих и исправле́ние.</p>

<p class="MsoNormal" id="n11129"><span style="color:red" id="n11130">С</span>огреше́нием
первозда́ннаго, Го́споди, лю́те уязви́хомся, / ра́ною
же исцели́хомся Твое́ю, / е́юже за ны уязви́лся еси́,
Христе́, / Ты бо кре́пость немощству́ющих и исправле́ние.</p>

<p class="MsoNormal" id="n11131"><span style="color:red" id="n11132">В</span>озве́л ны еси́ из
а́да, Го́споди, / ки́та уби́в всея́дца,
Всеси́льне, / Твое́ю держа́вою низложи́в того́
си́лу, / Ты бо Живо́т, и Свет еси́, и Воскресе́ние.</p>

<p class="MsoNormal" id="n11133"><span style="color:red" id="n11134">Богородичен:</span> Веселя́тся
о Тебе́, Де́во Пречи́стая, / ро́да на́шего
пра́отцы, Еде́м восприе́мше Тобо́ю, / его́же
преступле́нием погуби́ша, / Ты бо, Чи́стая, и пре́жде
Рождества́, и по Рождестве́ еси́.</p>

<p class="MsoNormal" id="n11135">&nbsp;</p>

<p class="MsoNormal" id="n11136"><span style="color:red" id="n11137">Ин, ирмос:</span> Обы́де нас:</p>

<p class="MsoNormal" id="n11138"><span style="color:red" id="n11139">П</span>редстоя́т
раболе́пне Рождеству́ Твоему́ чи́ни небе́снии, /
дивя́щеся досто́йно Твоему́ безсе́менному Рождеству́,
Присноде́во, / Ты бо, Чи́стая, и пре́жде Рождества́, и по
Рождестве́ еси́.</p>

<p class="MsoNormal" id="n11140"><span style="color:red" id="n11141">В</span>оплоти́ся пре́жде
сый Безпло́тен, Сло́во из Тебе́, Пречи́стая, /
вся́ческая во́лею творя́й, / безтеле́сных во́инства
приведы́й от небытия́, я́ко Всеси́лен.</p>

<p class="MsoNormal" id="n11142">&nbsp;</p>

<p class="MsoNormal" id="n11143"><span style="color:red" id="n11144">Ин, ирмос:</span> Во́днаго
зве́ря во утро́бе / дла́ни Ио́на крестови́дно
распросте́р, / спаси́тельную страсть прообража́ше я́ве; /
тем, тридне́вен изше́д, / преми́рное Воскресе́ние
прописа́ше / пло́тию пригвожде́ннаго Христа́ Бо́га / и
тридне́вным Воскресе́нием мир просве́щшаго.</p>

<p class="MsoNormal" id="n11145"><span style="color:red" id="n11146">Е</span>ва́нгельски
Христа́ возлюби́вше, / преподо́бнии Зоси́мо,
Савва́тие, Ге́рмане, Ирина́рше, Елеаза́ре и про́чии
Солове́цтии чудотво́рцы, / м<span lang="EN-US" id="n11147">i</span>ра
отврати́стеся, в непроходи́мыя и пусты́я о́стровы
Солове́цкия заше́дше, / вся́кия доброде́тели о́бразу
навыко́сте, / му́дрей пчеле́ подо́бящеся, / и
селе́ние, досто́йное прия́ти Ду́ха Свята́го,
бы́сте, прему́дрии.</p>

<p class="MsoNormal" id="n11148"><span style="color:red" id="n11149">В</span>ели́каго в
чудесе́х преподо́бнаго Три́фона воспои́м, Лопа́рскаго
просвети́теля, / в после́дних конце́х се́верныя
страны́ от го́рькаго ра́бства бесо́вскаго лю́ди
изба́вльшаго / и святы́м креще́нием возроди́вшаго.</p>

<p class="MsoNormal" id="n11150"><span style="color:red" id="n11151">Р</span>а́дуйся, пусты́не,
пре́жде безпло́дная и необита́емая, / по́слежде же,
я́ко крин, процве́тшая и и́нок мно́жество
возрасти́вшая! / Взыгра́йте, го́ры Валаа́ма и вся
древа́ дубра́вная, / хва́ляще с на́ми Се́ргия и
Ге́рмана, вку́пе же и Арсе́ния со Алекса́ндром
Сви́рским, / отцы́ всехва́льныя.</p>

<p class="MsoNormal" id="n11152"><span style="color:red" id="n11153">Ж</span>ития́ сего́
непостоя́нную пучи́ну немяте́жно преше́л еси́,
преподо́бне Кири́лле, / ко́рмчую Ма́терь Бо́жию
име́я, / и ты, Ио́сифе, Во́лоцкая похвало́, и Ни́ле
нестяжа́телю, / на воде́ поко́йне и на зла́це
воздержа́ния учени́к ва́ших стада́ му́дре упасли́
есте́, / и ны́не с ни́ми моли́теся о чту́щих
па́мять ва́шу.</p>

<p class="MsoNormal" id="n11154"><span style="color:red" id="n11155">Я́</span>ко зве́зды
вели́кия, просия́ша в мона́шеских собо́рех / Анто́ний
Си́йский и Три́фон Вя́тский, / Дими́трий на Прилу́це,
и Амфило́хий, и Диони́сий, похвала́ Глуши́цкая, /
Григо́рий Пе́льшемский, Па́вел, и Се́ргий, и Корни́лий
Волого́дстии, / я́ко луча́ми, сия́юще доброде́тельми
жития́ своего́, преподо́бнии.</p>

<p class="MsoNormal" id="n11156"><span style="color:red" id="n11157">Б</span>огови́дно
пожи́вше, пусты́ни, я́ко гра́ды, сотвори́ли
есте́, / Мака́рие, Варна́во и Ти́хоне, Авраа́мие и
Генна́дие. / Те́мже вку́пе с про́чими отцы́, в
преде́лех Костромски́х и Яросла́вских просия́вшими, /
ублажа́ем вас и мо́лим: / моли́те Го́спода, да не лиши́т
и нас его́же ны́не наслажда́етеся боговиде́ния / в
ве́чнем гра́де Небе́снаго Царя́.</p>

<p class="MsoNormal" id="n11158"><span style="color:red" id="n11159">Л</span>ику́й, Фиваи́до
Ру́сская, / красу́йтеся, пусты́ни и де́бри Олоне́цкия,
Белоезе́рския и Волого́дския, / возрасти́вшия свято́е и
сла́вное оте́ц мно́жество, / чу́дным житие́м всех
наставля́ющее мiру не прилепля́тися, / крест свой на ра́мена
взя́ти и во след Христу́ ше́ствовати.</p>

<p class="MsoNormal" id="n11160"><span style="color:red" id="n11161">Богородичен:</span> Твое́ю
всечестно́ю ико́ною Ти́хвинскою, / ю́же вели́кая
Росси́я я́ко не́кий дар Боже́ственный свы́ше
благогове́йно прия́т, / при́сно страну́ на́шу, о
Госпоже́ Цари́це Богоро́дице, покрыва́й и заступа́й, /
спаса́ющи сию́ от всех наве́т вра́жиих.</p>

<p class="MsoNormal" id="n11162"><span style="color:red" id="n11163">Катавасия:</span> Боже́ственное
сие́ и всечестно́е / соверша́юще пра́зднество, /
Богому́дрии, Богома́тере, / прииди́те, рука́ми
воспле́щим, / от Нея́ ро́ждшагося Бо́га сла́вим.</p>

<h3 id="n11164">По ектении кондак воскресен, глас 1.<br id="n11165">
Подобен: <span style="color:windowtext" id="n11166">Егда́ прии́деши:</span></h3>

<p class="MsoNormal" id="n11167"><span style="color:red" id="n11168">В</span>оскре́сл еси́, я́ко
Бог, из гро́ба во сла́ве, / и мир совоскреси́л еси́; / и естество́
челове́ческое я́ко Бо́га воспева́ет Тя, и смерть исчезе́;
/ Ада́м же лику́ет, Влады́ко; / Е́ва ны́не от уз избавля́ема
ра́дуется, зову́щи: / Ты еси́, И́же всем подая́, Христе́,
воскресе́ние.</p>

<p class="MsoNormal" id="n11169"><span style="color:red" id="n11170">Икос воскресен:</span>
Воскре́сшаго тридне́вно воспои́м я́ко Бо́га
Всеси́льна, / и врата́ а́дова сте́ршаго, / и я́же от
ве́ка из гро́ба воздви́гшаго, / мvроно́сицам
я́вльшагося, я́коже благоизво́лил есть, / пре́жде сим
е́же ра́дуйтеся, реки́й, / и апо́столом ра́дость
возвеща́я, я́ко Еди́н Жизнода́вец. / Те́мже
ве́рою жены́ ученико́м зна́мения побе́ды
благовеству́ют, / и ад стене́т, и смерть рыда́ет, / мiр же
весели́тся, и вси с ним ра́дуются. / Ты бо по́дал еси́,
Христе́, всем Воскресе́ние.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11171">Песнь 7.</h3>

<p class="MsoNormal" id="n11172"><span style="color:red" id="n11173">Ирмос:</span> Тебе́ у́мную,
Богоро́дице, пещь / разсмотря́ем, ве́рнии, / я́коже бо о́троки
спасе́ три Превозноси́мый, / мир обнови́, / во чре́ве Твое́м
всеце́л, / хва́льный отце́в Бог и препросла́влен.</p>

<p class="MsoNormal" id="n11174"><span style="color:red" id="n11175">У</span>боя́ся земля́,
сокры́ся со́лнце, и поме́рче свет, / раздра́ся
церко́вная боже́ственная заве́са, / ка́мение же
разсе́деся, / на кресте́ бо ви́сит Пра́ведный, /
Хва́льный отце́в Бог, и препросла́влен.</p>

<p class="MsoNormal" id="n11176"><span style="color:red" id="n11177">Т</span>ы быв а́ки
безпомо́щен, / и уя́звен в ме́ртвых во́лею нас ра́ди /
превозноси́мый, вся свободи́л еси́, / и держа́вною
руко́ю совоскреси́л еси́, / хва́льный отце́в Бог, и
препросла́влен.</p>

<p class="MsoNormal" id="n11178"><span style="color:red" id="n11179">Богородичен:</span> Ра́дуйся,
исто́чниче присноживы́я воды́. / Ра́дуйся, раю́
пи́щный. / Ра́дуйся, стено́ ве́рных. / Ра́дуйся,
Неискусобра́чная. / Ра́дуйся, всемíрная Ра́досте, /
Е́юже нам возсия́ / Хва́льный отце́в Бог, и
препросла́влен.</p>

<p class="MsoNormal" id="n11180">&nbsp;</p>

<p class="MsoNormal" id="n11181"><span style="color:red" id="n11182">Ин, ирмос:</span> Тебе́
у́мную:</p>

<p class="MsoNormal" id="n11183"><span style="color:red" id="n11184">Т</span>я, Богоро́дице,
ле́ствицу Иа́ков проро́чески разумева́ет, / Тобо́ю бо
Превозноси́мый на земли́ яви́ся, / и с челове́ки
поживе́, я́ко благоволи́, / Хва́льный отце́в Бог и
Препросла́влен.</p>

<p class="MsoNormal" id="n11185"><span style="color:red" id="n11186">Р</span>а́дуйся, Чи́стая,
из Тебе́ про́йде Па́стырь, / И́же во Ада́мову
ко́жу обо́лкся вои́стинну Превозноси́мый, / во всего́
мя челове́ка, за благоутро́бие непости́жное, / Хва́льный
отце́в Бог и Препросла́влен.</p>

<p class="MsoNormal" id="n11187">&nbsp;</p>

<p class="MsoNormal" id="n11188"><span style="color:red" id="n11189">Ин, ирмос:</span> Бо́жия
снизхожде́ния / огнь устыде́ся в Вавило́не иногда́. /
Сего́ ра́ди о́троцы в пещи́, ра́дованною ного́ю,
/ я́ко во цве́тнице, лику́юще, поя́ху: / благослове́н
еси́, Бо́же оте́ц на́ших.</p>

<p class="MsoNormal" id="n11190"><span style="color:red" id="n11191">Л</span>ео́нтий, Иса́ия и
Игна́тий, Иа́ков и Фео́дор, / честни́и Ду́ха
сосу́ди и Росто́ву украше́ние, / Авраа́мий, и́долом
покланя́вшияся ко Христу́ приведы́й, / и Петр царе́вич, и
Ирина́рх, самопроизво́льный страда́лец, / Кассиа́н и
Паи́сий, князь Рома́н и царе́вич Дими́трий, / и вси
Росто́встии и У́гличстии чудотво́рцы Боже́ственными да воспою́тся
пе́сньми.</p>

<p class="MsoNormal" id="n11192"><span style="color:red" id="n11193">Д</span>а велича́ется
Не́вский победи́тель, благове́рный князь Алекса́ндр, / да
пое́тся Гео́ргий, во́ин хра́брый и страда́лец, / да
похва́лится Андре́й, пе́рвый Ру́сския земли́ собира́тель,
/ вку́пе со Гле́бом, ю́ным сы́ном свои́м, / да
воспое́тся же и Авраа́мий му́ченик, / гра́да
Влади́мира сла́ва, Святы́я Руси́ засту́пницы / и
Це́ркве Правосла́вныя украше́ние.</p>

<p class="MsoNormal" id="n11194"><span style="color:red" id="n11195">Ф</span>ео́дору и Иоа́нну
сла́ва, Су́ждальским свети́льником, / Си́мону и
Диони́сию! / С ни́ми да пою́тся и Евфи́мий, в
по́двизех превысо́кий, / и Евфроси́ния преподо́бная,
пресве́тлая Су́ждальская звезда́, / вку́пе же и
Косма́, на Я́хроме реце́ подвиза́выйся.</p>

<p class="MsoNormal" id="n11196"><span style="color:red" id="n11197">П</span>еснь сто́лпнику
Ники́те, покая́ния о́браз яви́вшему, / хвала́ и
Дании́лу, ни́щих и безро́дных согрева́телю, / сла́ва и
Андре́ю, княже́ние оста́вившему и в ни́щетнем о́бразе
житие́ сконча́вшему, / Переясла́вским чудотво́рцем.</p>

<p class="MsoNormal" id="n11198"><span style="color:red" id="n11199">К</span>онстанти́не
кня́же, апо́столе и просвети́телю Му́ромския земли́, /
с Михаи́лом и Фео́дором, ча́ды твои́ми, / и Пе́тре и
Февро́ние, и пра́ведная Иулиани́е ми́лостивая, Му́рома
засту́пницы, / вку́пе же и Васи́лие святи́телю и
кня́же Рома́не, Ряза́ни сла́во, / о нас Христа́
моли́те.</p>

<p class="MsoNormal" id="n11200"><span style="color:red" id="n11201">Т</span>верска́я похвало́,
Арсе́ние святи́телю, / Михаи́ле, кня́же и му́чениче, /
и А́нно, гра́да Ка́шина сокро́вище, / Ни́ле и
Мака́рие преподо́бнии, / Ефре́ме, гра́да Торжка́
просвети́телю, / со Арка́дием и Иулиани́ею, цве́том
целому́дрия, / о нас Христа́ моли́те.</p>

<p class="MsoNormal" id="n11202"><span style="color:red" id="n11203">О</span>ру́жием ва́ших
моли́тв, благове́рнии кня́зие Фео́доре и Дави́де с
Константи́ном / и Васи́лие и Константи́не, Яросла́вля
сла́во, / охраня́йте и ны́не оте́чество ва́ше / и
люде́й правосла́вных от вся́ких бед и напа́стей.</p>

<p class="MsoNormal" id="n11204"><span style="color:red" id="n11205">Богородичен:</span> Я́ко
благода́тное сокро́вище дарова́ла еси́ Святе́й
Руси́ ико́ну Твою́ Влади́мирскую, / е́юже отце́м
на́шим многоча́стне и многообра́зне благоде́яла еси́.
/ Не оскуде́й и ны́не, о Ма́ти Бо́жия, / утоля́ющи
лю́тое на нас воста́ние, и зе́млю Ру́сскую спаси́.</p>

<p class="MsoNormal" id="n11206"><span style="color:red" id="n11207">Катавасия:</span> Не послужи́ша
тва́ри Богому́дрии / па́че Созда́вшаго, / но,
о́гненное преще́ние му́жески попра́вше, / ра́довахуся,
пою́ще: / препе́тый отце́в Госпо́дь и Бог благослове́н
еси́.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11208">Песнь 8.</h3>

<p class="MsoNormal" id="n11209"><span style="color:red" id="n11210">Ирмос:</span> В пещи́ о́троцы
Изра́илевы, / я́коже в горни́ле, / добро́тою благоче́стия
чисте́е зла́та блеща́хуся, глаго́люще: / благослови́те,
вся дела́ Госпо́дня, Го́спода, / по́йте и превозноси́те
во вся ве́ки.</p>

<p class="MsoNormal" id="n11211"><span style="color:red" id="n11212">И́</span>же во́лею вся
творя́й, и претворя́яй, / обраща́яй сень сме́ртную в
ве́чную жизнь, / стра́стию Твое́ю, Сло́ве Бо́жий, /
Тебе́ непреста́нно вся дела́ Госпо́дня, / Го́спода
пои́м, и превозно́сим во вся ве́ки.</p>

<p class="MsoNormal" id="n11213"><span style="color:red" id="n11214">Т</span>ы разори́л еси́
сокруше́ние, Христе́, и окая́нство, / во врате́х и
тверды́нях а́довых, / воскре́с из гро́ба тридне́вен. /
Тебе́ непреста́нно вся дела́, я́ко Го́спода,
пою́т, / и превозно́сят во вся ве́ки.</p>

<p class="MsoNormal" id="n11215"><span style="color:red" id="n11216">Богородичен:</span> Я́же без
се́мене и преесте́ственне от облиста́ния Боже́ственнаго /
Ро́ждшую би́сера многоце́ннаго Христа́, воспои́м
глаго́люще: / благослови́те вся дела́ Госпо́дня,
Го́спода, / по́йте и превозноси́те Его́ во вся ве́ки.</p>

<p class="MsoNormal" id="n11217">&nbsp;</p>

<p class="MsoNormal" id="n11218"><span style="color:red" id="n11219">Ин, ирмос:</span> В пещи́
о́троцы Изра́илевы:</p>

<p class="MsoNormal" id="n11220"><span style="color:red" id="n11221">Ч</span>ерто́г
светови́дный, из него́же всех Влады́ка, / я́ко Жени́х
произы́де Христо́с, / воспои́м вси вопию́ще: / вся
дела́ Госпо́дня, Го́спода по́йте, / и превозноси́те во
вся ве́ки.</p>

<p class="MsoNormal" id="n11222"><span style="color:red" id="n11223">Р</span>а́дуйся, Престо́ле
сла́вный Бо́жий, / ра́дуйся, ве́рных стено́, /
Е́юже су́щим во тьме возсия́ свет Христо́с, / Тебе́
блажа́щим, и вопию́щим: / вся дела́ Госпо́дня, Го́спода
по́йте, / и превозноси́те во вся ве́ки.</p>

<p class="MsoNormal" id="n11224">&nbsp;</p>

<p class="MsoNormal" id="n11225"><span style="color:red" id="n11226">Ин, ирмос:</span> Победи́тели
мучи́теля и пла́мене / благода́тию Твое́ю бы́вше, /
за́поведей Твои́м зело́ прилежа́ще, / о́троцы
вопия́ху: / благослови́те, вся дела́ Госпо́дня,
Го́спода.</p>

<p class="MsoNormal" id="n11227"><span style="color:red" id="n11228">К</span>расу́йся, гра́де
Каза́нь, име́я моли́твенники своя́, / преподо́бных
святи́телей Гу́рия, Варсоно́фия и Ге́рмана, отгна́вших
от тебе́ тьму неве́рия, / и Иоа́нна му́ченика, и
Стефа́на, и Петра́, / оте́ческое нече́стие оста́вивших
и му́ченически в Небе́сное оте́чество преше́дших.</p>

<p class="MsoNormal" id="n11229"><span style="color:red" id="n11230">С</span>вяще́ннаго Писа́ния
от ю́ности научи́вся, богоно́се Стефа́не, / ра́лом
слове́с твои́х олядене́вшая зыря́нских люде́й
сердца́ возде́лал еси́ / и Боже́ственное се́мя в них
все́ял еси́. / Ны́не же вку́пе со святы́ми
продолжа́тели де́ла твоего́ / Гера́симом, Питири́мом и
Ио́ною / па́ству ва́шу и всю Ру́сскую зе́млю
моли́твами ва́шими огражда́йте.</p>

<p class="MsoNormal" id="n11231"><span style="color:red" id="n11232">В</span>есели́ся,
Сиби́рская страно́, / в тебе́ бо Госпо́дь яви́
уго́дники Своя́: / пра́веднаго Симео́на
Верхоту́рскаго, и Ирку́тския святи́тели Инноке́нтия и
Софро́ния, и Иоа́нна Тобо́льскаго, / но́выя ди́вныя
свети́льники и чудотво́рцы.</p>

<p class="MsoNormal" id="n11233"><span style="color:red" id="n11234">Р</span>а́дуйся, Иве́рие и
вся земле́ Грузи́нская, торжеству́й, Арме́ние, /
воспева́ющи равноапо́стольную Ни́ну и Тама́ру,
Григо́рия Просвети́теля / и ины́х мно́гих, в страна́х
Кавка́зских ве́ру правосла́вную испове́давших / и
ны́не о земне́м оте́честве Христу́ моля́щихся.</p>

<p class="MsoNormal" id="n11235"><span style="color:red" id="n11236">И</span>ера́рше Богому́дре
Дими́трие, / жити́й святы́х списа́телю и подража́телю
о́ным ре́вностный, / сла́вы о́ных моли́твами
твои́ми соде́лай нас о́бщники.</p>

<p class="MsoNormal" id="n11237"><span style="color:red" id="n11238">С</span>вяти́телю о́тче
Митрофа́не, пе́рвый Воро́нежу па́стырю, / му́жество
ве́лие яви́вый, преще́ния царе́ва и сме́рти не
убоя́выйся / и в простоте́ ду́шу свою́ спасы́й,
моли́ Бо́га о нас.</p>

<p class="MsoNormal" id="n11239"><span style="color:red" id="n11240">Благослови́м Отца́ и
Сы́на и Свята́го Ду́ха, Го́спода.</span></p>

<p class="MsoNormal" id="n11241"><span style="color:red" id="n11242">Я́</span>ко пчела́, мед
сла́дкий от цвето́в скороувяда́ющих собра́л еси́,
о́тче Ти́хоне, / от тле́ннаго м<span lang="EN-US" id="n11243">i</span>ра
духо́вное сокро́вище, / и́мже всех нас услажда́еши.</p>

<p class="MsoNormal" id="n11244"><span style="color:red" id="n11245">И ны́не и при́сно и во
ве́ки веко́в, ами́нь.</span></p>

<p class="MsoNormal" id="n11246"><span style="color:red" id="n11247">Богородичен:</span> Засту́пницу
усе́рдную восхва́лим и честно́му Ея́ поклони́мся
о́бразу, / и́мже в новопросвеще́нней стране́
правове́рие утверди́ / и в годи́ну лю́тую ма́терь
ру́сских градо́в спасе́. / Сей и гра́да свята́го
Петра́ вели́кое сокро́вище, / и всея́ земли́
на́шея пресла́вное бога́тство.</p>

<p class="MsoNormal" id="n11248"><span style="color:red" id="n11249">Хва́лим, благослови́м,
покланя́емся Го́сподеви, пою́ще и превознося́ще во вся ве́ки.</span></p>

<p class="MsoNormal" id="n11250"><span style="color:red" id="n11251">Катавасия:</span> О́троки
благочести́выя в пе́щи / Рождество́ Богоро́дичо
спасло́ есть; / тогда́ у́бо образу́емое, / ны́не же
де́йствуемое, / вселе́нную всю воздвиза́ет пе́ти
Тебе́: / Го́спода по́йте, дела́, / и превозноси́те
Его́ во вся ве́ки.</p>

<p class="MsoNormal" id="n11252"><span style="color:red" id="n11253">Таже поем:</span> Честне́йшую
херуви́м:</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11254">Песнь 9.</h3>

<p class="MsoNormal" id="n11255"><span style="color:red" id="n11256">Ирмос:</span> О́браз чи́стаго
рождества́ Твоего́, / огнепали́мая купина́ / показа́ неопа́льная;
/ и ны́не на нас / напа́стей свире́пеющую угаси́ти, мо́лимся,
пещь, / да Тя, Богоро́дице, / непреста́нно велича́ем.</p>

<p class="MsoNormal" id="n11257"><span style="color:red" id="n11258">О</span> ка́ко, лю́дие
беззако́ннии и непокори́вии, / лука́вая совеща́вше, /
го́рдаго и нечести́ваго оправди́ша, / Пра́веднаго же на
дре́ве осуди́ша Го́спода сла́вы, / Его́же
досто́йно велича́ем!</p>

<p class="MsoNormal" id="n11259"><span style="color:red" id="n11260">С</span>па́се А́гнче
Непоро́чне, / И́же мíра грехи́ взе́мый, / Тебе́
сла́вим воскре́сшаго тридне́вно, / со Отце́м и
Боже́ственным Твои́м Ду́хом, / и Го́спода сла́вы, /
Его́же богосло́вяще, велича́ем.</p>

<p class="MsoNormal" id="n11261"><span style="color:red" id="n11262">Богородичен:</span> Спаси́
лю́ди Твоя́, Го́споди, / и́хже стяжа́л еси́
честно́ю Твое́ю кро́вию, / це́рквам Твои́м подая́
мир, Человеколю́бче, / Богоро́дицы моли́твами.</p>

<p class="MsoNormal" id="n11263">&nbsp;</p>

<p class="MsoNormal" id="n11264"><span style="color:red" id="n11265">Ин, ирмос:</span> О́браз
чи́стаго:</p>

<p class="MsoNormal" id="n11266"><span style="color:red" id="n11267">И</span>з ко́рене
Дави́дова прозябла́ еси́ проро́ческаго, Де́во, и
богооте́ческаго, / но и Дави́да я́ко вои́стинну Ты
просла́вила еси́, / я́ко ро́ждши проро́чествованнаго
Го́спода сла́вы, / Его́же досто́йно велича́ем.</p>

<p class="MsoNormal" id="n11268"><span style="color:red" id="n11269">В</span>сяк похва́льный,
Пречи́стая, зако́н / побежда́ется вели́чеством сла́вы
Твоея́. / Но о, Влады́чице, от раб Твои́х недосто́йных, /
от любве́ Тебе́ приноси́мое приими́, Богоро́дице, / со
усе́рдием пе́ние похва́льное.</p>

<p class="MsoNormal" id="n11270">&nbsp;</p>

<p class="MsoNormal" id="n11271"><span style="color:red" id="n11272">Ин, ирмос:</span> О, де́вства
край, Богоро́дице! / Пе́сньми же сла́вными / пра́здники
возвыша́ющая благода́тей Твои́х / и ны́не де́вственною
Сло́ва Твоего́ па́мятию / наи́тием та́йным
украша́ющая в ней / Тя велича́ющия.</p>

<p class="MsoNormal" id="n11273"><span style="color:red" id="n11274">О</span> благи́й
просвети́телю и ти́хий а́нгеле Це́ркве Тамбо́вския,
святи́телю Питири́ме, / весели́ся о па́стве твое́й и
всея́ Руси́, / в ней бо но́вая и ве́чная ра́дость
процвете́, преподо́бный Серафи́м, ди́вный тру́дник
спасе́ния на́шего.</p>

<p class="MsoNormal" id="n11275"><span style="color:red" id="n11276">О</span> святи́телие
Богому́дрии Феодо́сие и Иоаса́фе, ди́вным нетле́нием
от Го́спода просла́вленнии! / Ва́ми возвели́чени есмы́
и мы, ча́да су́ще Це́ркве Правосла́вныя, / в не́йже и
доны́не Госпо́дь чу́дная явля́ет / и рабо́в
Свои́х прославля́ет.</p>

<p class="MsoNormal" id="n11277"><span style="color:red" id="n11278">О</span> но́вый
чудотво́рче, Ио́сифе, святи́телю и му́чениче! / Град
А́страхань и вся Пово́лжская страна́ тобо́ю хва́лится
/ и почита́ет тя, за пра́вду от неве́рных мяте́жников
лю́те пострада́вша.</p>

<p class="MsoNormal" id="n11279"><span style="color:red" id="n11280">О</span>, па́че сло́ва и
превы́ше похва́л святы́х страстоте́рпцев по́двига! /
Зло́бу у́бо лю́тых отсту́пников и на́глое
иуде́йское неи́стовство претерпе́ша, / ве́ру Христо́ву
проти́ву уче́ний мiра сего́, я́ко щит, держа́ще / и
нам о́браз терпе́ния и злострада́ний досто́йно
явля́юще.</p>

<p class="MsoNormal" id="n11281"><span style="color:red" id="n11282">О,</span> тве́рдости и
му́жества по́лка му́ченик Христо́вых, / от хи́нов
лю́тых за Христа́ убие́нных! / Ти́и бо Це́рковь
Правосла́вную украси́ша / и в стране́ свое́й кро́ви своя́,
я́ко се́мя ве́ры, да́ша, / и ку́пно со все́ми
святы́ми досто́йно да почту́тся.</p>

<p class="MsoNormal" id="n11283"><span style="color:red" id="n11284">О</span> вели́цыи
сро́дницы на́ши, имено́ваннии и безыме́ннии, явле́ннии
и неявле́ннии, / Небе́снаго Сио́на дости́гшии и сла́ву
мно́гу от Бо́га прии́мшии, / утеше́ние нам, в ско́рби
су́щим, испроси́те, / ве́ру на́шу па́дшую
возста́вите и лю́ди расточе́нныя собери́те, / от нас,
я́ко дар, песнь благодаре́ния прие́млюще.</p>

<p class="MsoNormal" id="n11285"><span style="color:red" id="n11286">Троичен:</span> О Тро́ице
Честна́я, / приими́, я́же Росси́я прино́сит Ти, /
я́ко нача́тки и я́ко фимиа́м избра́нный, / вся
угоди́вшия и пре́жде, и по́слежде в ней, / зна́емыя и
незна́емыя, / и моли́твами их от вся́каго вре́да сию́
сохраня́й.</p>

<p class="MsoNormal" id="n11287"><span style="color:red" id="n11288">Богородичен:</span> О Де́во
Благода́тная, / гра́ды и ве́си на́ша честна́го
ли́ка Твоего́ изображе́нии, / я́ко благоволе́ния
зна́мении, обогати́вшая, / благодаре́ние на́ше приими́
и от бед лю́тых оте́чество на́ше изба́ви, / вси бо Тя,
я́ко Покро́в всемо́щный страны́ на́шея,
велича́ем.</p>

<p class="MsoNormal" id="n11289"><span style="color:red" id="n11290">Катавасия:</span> Всяк
земноро́дный / да взыгра́ется, Ду́хом просвеща́емь, / да
торжеству́ет же Безпло́тных умо́в естество́, /
почита́ющее свяще́нное торжество́ Богома́тере, / и да
вопие́т: / ра́дуйся, Всеблаже́нная, / Богоро́дице,
Чи́стая Присноде́во.</p>

<p class="MsoNormal" id="n11291"><span style="color:red" id="n11292">По 9-й песни ектения и</span> Свят
Госпо́дь Бог наш:</p>

<h3 id="n11293">Таже ексапостиларий воскресный 2-й:</h3>

<p class="MsoNormal" id="n11294"><span style="color:red" id="n11295">К</span>а́мень узре́вша
отвале́н, мироно́сицы ра́довахуся, / ви́деша бо ю́ношу
седя́ща во гро́бе, / и той тем рече́: се Христо́с
воста́л есть, / рцы́те с Петро́м ученико́м, / на го́ру
приспе́йте Галиле́йскую, та́мо вам яви́тся, / я́коже
предрече́ друго́м.</p>

<h4 id="n11296">Слава, светилен святых.<br id="n11297">
Подобен: <span style="color:windowtext" id="n11298">Не́бо звезда́ми:</span></h4>

<p class="MsoNormal" id="n11299"><span style="color:red" id="n11300">В</span> пе́снех
восхва́лим свети́ла незаходи́мая Росси́йския земли́, /
таи́нники Боже́ственнаго Сло́ва, / Христа́ сла́вяще,
сих просвети́вшаго и возлюби́вшаго / и помо́щники нам
да́вшаго в ско́рби.</p>

<p class="MsoNormal" id="n11301"><span style="color:red" id="n11302">И ныне, Богородичен:</span> А́нгел
у́бо принесе́ Де́ве, е́же ра́дуйся, / пре́жде
Твоего́ зача́тия, Христе́, / А́нгел же ка́мень
отвали́ гро́ба Твоего́, / вме́сто печа́ли ов у́бо
ра́дости неизрече́нныя зна́мения, / ов же в сме́рти
ме́сто пода́теля Тя жи́зни пропове́дуя и велича́я, / и
глаго́ля воскресе́ние жена́м, и таи́нником.</p>

<h3 id="n11303">На хвалитех поставим стихов 8,<br id="n11304">
и поем стихиры воскресны 4, глас 1:</h3>

<p class="MsoNormal" id="n11305"><b id="n11306"><span style="color:red" id="n11307">С</span>отвори́ти в них суд
напи́сан, / сла́ва сия́ бу́дет всем преподо́бным
Его́.</b></p>

<p class="MsoNormal" id="n11308"><span style="color:red" id="n11309">П</span>ое́м Твою́,
Христе́, спаси́тельную страсть, / и сла́вим Твое́
Воскресе́ние.</p>

<p class="MsoNormal" id="n11310"><b id="n11311"><span style="color:red" id="n11312">Х</span>вали́те Бо́га
во святы́х Его́, / хвали́те Его́ в утверже́нии
си́лы Его́.</b></p>

<p class="MsoNormal" id="n11313"><span style="color:red" id="n11314">К</span>рест претерпе́вый, и
смерть упраздни́вый, / и воскресы́й из ме́ртвых, / умири́
на́шу жизнь, Го́споди, / я́ко еди́н Всеси́лен.</p>

<p class="MsoNormal" id="n11315"><b id="n11316"><span style="color:red" id="n11317">Х</span>вали́те Его́ на
си́лах Его, / хвали́те Его́ по мно́жеству вели́чествия
Его́.</b></p>

<p class="MsoNormal" id="n11318"><span style="color:red" id="n11319">А́</span>да плени́вый, и
челове́ка воскреси́вый, / Воскресе́нием Твои́м,
Христе́, / сподо́би нас чи́стым се́рдцем / Тебе́
пе́ти и сла́вити.</p>

<p class="MsoNormal" id="n11320"><b id="n11321"><span style="color:red" id="n11322">Х</span>вали́те Его́ во
гла́се тру́бнем, / хвали́те Его́ во псалти́ри и
гу́слех.</b></p>

<p class="MsoNormal" id="n11323"><span style="color:red" id="n11324">Б</span>оголе́пное Твое́
снисхожде́ние сла́вяще, / пое́м Тя, Христе́. /
Роди́лся еси́ от Де́вы, / и не разлуче́н был еси́ от
Отца́, / пострада́л еси́, я́ко челове́к, / и
во́лею претерпе́л еси́ Крест, / воскре́сл еси́ от
гро́ба, я́ко от черто́га произше́д, / да спасе́ши мiр,
/ Го́споди сла́ва Тебе́.</p>

<h3 id="n11325">И стихиры святых со славником на 4, глас 5.<br id="n11326">
Подобен: <span style="color:windowtext" id="n11327">Ра́дуйся:</span></h3>

<p class="MsoNormal" id="n11328"><b id="n11329"><span style="color:red" id="n11330">Х</span>вали́те Его́ в
тимпа́не и ли́це, / хвали́те Его́ во стру́нах и
орга́не.</b></p>

<p class="MsoNormal" id="n11331"><span style="color:red" id="n11332">Р</span>а́дуйся, Це́рковь
Росси́йская ве́рная, / ра́дуйся, кня́же благове́рный
Влади́мире пресла́вный, / ра́дуйся, О́льго избра́нная!
/ Вы бо есте́ ко Влады́це всех / пе́рвейшии на́ши
хода́таи, / и нача́льницы правосла́вия, / и наста́вницы ко
и́стинней ве́ре. / Ра́дуйся, вся́ко ме́сто, и
страна́, и град, / гра́жданы воспита́вшии Небе́снаго
Ца́рствия, / си́и свята́я свети́ла душа́м на́шим
яви́шася, / си́и чуде́с заре́ю, и де́лы, и
зна́мении просия́ша мы́сленно во вся концы́ / и ны́не
Христу́ мо́лятся / пода́ти душа́м на́шим ве́лию
ми́лость.</p>

<p class="MsoNormal" id="n11333"><b id="n11334"><span style="color:red" id="n11335">Х</span>вали́те Его́ в
кимва́лех доброгла́сных, хвали́те Его́ в кимва́лех
восклица́ния, / вся́кое дыха́ние да хва́лит Го́спода.</b></p>

<p class="MsoNormal" id="n11336"><span style="color:red" id="n11337">Р</span>а́дуйтеся, земли́
Ру́сския украше́ние, / Це́ркве на́шея непоколеби́мое
утвержде́ние, / сла́во правосла́вных, / чуде́с
исто́чницы, / любве́ струи́ неистощи́мыя, /
свети́льницы многосве́тлии, / Ду́ха Свята́го орга́ни,
/ кро́тцыи и незло́бивии, / доброде́тельми укра́шеннии, /
челове́цы небе́снии, / земни́и а́нгели, / Христа́
дру́зи и́скреннии! / Того́ приле́жно моли́те /
пода́ти вас чту́щим ве́лию ми́лость.</p>

<p class="MsoNormal" id="n11338"><span style="color:red" id="n11339">Стих:</span><b id="n11340"> Бог нам прибе́жище
и си́ла, / Помо́щник в ско́рбех, обре́тших ны зело́.</b></p>

<p class="MsoNormal" id="n11341"><span style="color:red" id="n11342">П</span>рииди́те, Небе́снии
предста́телие на́ши к нам, / ва́шего тре́бующим
ми́лостивнаго посеще́ния, / и изба́вите озло́бленныя
мучи́тельскими преще́нии / лю́таго неи́стовства
неве́рных, / от ни́хже, я́ко пле́нницы и на́зи,
гони́мы есмы́, / от ме́ста на ме́сто ча́сто
преходя́ще / и заблужда́юще в верте́пех и гора́х. /
Уще́дрите у́бо, прехва́льнии, / и да́руйте нам
осла́бу, / утоли́те бу́рю / и угаси́те е́же на ны
негодова́ние, / Бо́га моля́ще, / подаю́щего ва́ми
земли́ на́шей ве́лию ми́лость.</p>

<p class="MsoNormal" id="n11343"><span style="color:red" id="n11344">Глас 4. Стих:</span> <b id="n11345">Госпо́дь
сил с на́ми, / Засту́пник наш, Бог Иа́ковль.</b></p>

<p class="MsoNormal" id="n11346"><span style="color:red" id="n11347">Г</span>лас ева́нгельский
услы́шавше / и апо́стольскою ре́вностию распали́вшеся, / в
науче́ние неве́рных язы́ков устреми́стеся, /
богоблаже́ннии равноапо́стольнии / Ку́кше, Лео́нтие,
Стефа́не и Гу́рие, / Ге́рмане Аля́скинский, и святи́телю
о́тче Нико́лае Япо́нский, / и досточу́дный Инноке́нтие,
/ вели́кия Сиби́рския страны́ апо́столе / и
просвеще́ния за мо́рем су́щих но́вых стран во Аме́рице
первонача́льниче. / Те́мже со все́ми про́чими, / во
благове́стии Христо́ве потруди́вшимися, / досто́йно
ублажа́етеся.</p>

<h4 id="n11348">Слава, стихира евангельская вторая, глас 2:</h4>

<p class="MsoNormal" id="n11349"><span style="color:red" id="n11350">С</span> ми́ры прише́дшим
я́же с Мари́ею жена́м, / и недоумева́ющимся, / ка́ко
бу́дет им улучи́ти жела́ние, / яви́ся ка́мень взят, /
и Боже́ственный ю́ноша утоля́я мяте́ж душ их, / воста́
бо, глаго́лет, Иису́с Госпо́дь. / Те́мже пропове́дите
пропове́дником Его́, / ученико́м в Галиле́ю тещи́, / и
ви́дети Его́ воскре́сша из ме́ртвых, / я́ко
Жизнода́вца и Го́спода.</p>

<p class="MsoNormal" id="n11351"><span style="color:red" id="n11352">И ныне, глас тойже: </span>Преблагослове́на
еси́, Богоро́дице Де́во, / Вопло́щшим бо ся из Тебе́ ад
плени́ся, / Ада́м воззва́ся, / кля́тва потреби́ся, / Е́ва
свободи́ся, / смерть умертви́ся, и мы ожи́хом. / Тем воспева́юще
вопие́м: / благослове́н Христо́с Бог, / благоволи́вый та́ко,
сла́ва Тебе́.</p>

<p class="MsoNormal" id="n11353"><span style="color:red" id="n11354">Славословие великое.</span></p>

<h3 id="n11355">По Трисвятом Тропарь воскресен:</h3>

<p class="MsoNormal" style="text-autospace:ideograph-numeric" id="n11356"><span style="color:red" id="n11357">Д</span>несь <span lang="EN-US" id="n11358">c</span>пасе́ние мiру бысть,
/ пое́м Воскре́сшему из гро́ба, / и Нача́льнику жи́зни
на́шея, / разруши́в бо сме́ртию смерть, / побе́ду даде́
нам и ве́лию ми́лость.</p>

<p class="MsoNormal" id="n11359"><span style="color:red" id="n11360">Ектения и отпуст.</span></p>

<h2 style="margin-left:0in;text-indent:0in" id="n11361"><a name="_НА_ЛИТУРГИИ_13" id="n11362"></a><span style="text-transform:none" id="n11363">НА ЛИТУРГИИ</span></h2>

<h3 id="n11364">Блаженны воскресны 1-го гласа на 6:</h3>

<p class="MsoNormal" id="n11365"><b id="n11366"><span style="color:red" id="n11367">В</span>о Ца́рствии Твое́м
помяни́ нас, Го́споди, егда́ прии́деши, во Ца́рствии
Твое́м.</b></p>

<p class="MsoNormal" id="n11368"><b id="n11369"><span style="color:red" id="n11370">Б</span>лаже́ни ни́щии
ду́хом, я́ко тех есть Ца́рство Небе́сное.</b></p>

<p class="MsoNormal" id="n11371"><b id="n11372"><span style="color:red" id="n11373">Б</span>лаже́ни пла́чущии,
я́ко ти́и уте́шатся.</b></p>

<p class="MsoNormal" id="n11374"><b id="n11375"><span style="color:red" id="n11376">Б</span>лаже́ни кро́тции,
я́ко ти́и насле́дят зе́млю.</b></p>

<p class="MsoNormal" id="n11377"><span style="color:red" id="n11378">С</span>не́дию изведе́ из
рая́ враг Ада́ма, / Кресто́м же разбо́йника введе́
Христо́с в онь, / помяни́ мя, зову́ща, / егда́
прии́деши во Ца́рствии Твое́м.</p>

<p class="MsoNormal" id="n11379"><b id="n11380"><span style="color:red" id="n11381">Б</span>лаже́ни а́лчущии
и жа́ждущии пра́вды, я́ко ти́и насы́тятся.</b></p>

<p class="MsoNormal" id="n11382"><span style="color:red" id="n11383">П</span>окланя́юся
страсте́м Твои́м, / славосло́влю и Воскресе́ние со
Ада́мом и разбо́йником, / со гла́сом све́тлым вопию́
Ти: / помяни́ мя, Го́споди, / егда́ прии́деши во
Ца́рствии Твое́м.</p>

<p class="MsoNormal" id="n11384"><b id="n11385"><span style="color:red" id="n11386">Б</span>лаже́ни ми́лостивии,
я́ко ти́и поми́ловани бу́дут.</b></p>

<p class="MsoNormal" id="n11387"><span style="color:red" id="n11388">Р</span>аспя́лся еси́,
безгре́шне, / и во гро́бе положи́лся еси́ во́лею, / но
воскре́сл еси́, я́ко Бог, / совоздви́гнувый Себе́ Ада́ма,
/ помяни́ мя, зову́ща, / егда́ прии́деши во Ца́рствии
Твое́м.</p>

<p class="MsoNormal" id="n11389"><b id="n11390"><span style="color:red" id="n11391">Б</span>лаже́ни чи́стии
се́рдцем, я́ко ти́и Бо́га у́зрят.</b></p>

<p class="MsoNormal" id="n11392"><span style="color:red" id="n11393">Х</span>рам Твой теле́сный
тридне́вным Воскреси́вый погребе́нием, / со Ада́мом, и
и́же от Ада́ма, воскреси́л еси́, Христе́ Бо́же, /
помяни́ нас, зову́щих, / егда́ прии́деши во Ца́рствии
Твое́м.</p>

<p class="MsoNormal" id="n11394"><b id="n11395"><span style="color:red" id="n11396">Б</span>лаже́ни
миротво́рцы, я́ко ти́и сы́нове Бо́жии нареку́тся.</b></p>

<p class="MsoNormal" id="n11397"><span style="color:red" id="n11398">М</span>vроно́сицы
приидо́ша, пла́чуща, / на гроб Твой Христе́ Бо́же,
зело́ ра́но, / и в бе́лых ри́зах обрето́ша
А́нгела седя́ща, / что и́щете; зову́ща. / Воскре́се
Христо́с, не рыда́йте про́чее.</p>

<p class="MsoNormal" id="n11399"><b id="n11400"><span style="color:red" id="n11401">Б</span>лаже́ни
изгна́ни пра́вды ра́ди, я́ко тех есть Ца́рство
Небе́сное.</b></p>

<p class="MsoNormal" id="n11402"><span style="color:red" id="n11403">А</span>посто́ли Твои́,
Го́споди / на го́ру, а́може повеле́л еси́ им,
прише́дше Спа́се, / и Тя ви́девше, поклони́шася. /
И́хже и посла́л еси́ во язы́ки учи́ти и крести́ти
я́.</p>

<h3 id="n11404">Блаженны святых на 4, глас 8:</h3>

<p class="MsoNormal" id="n11405"><b id="n11406"><span style="color:red" id="n11407">Б</span>лаже́ни есте́,
егда́ поно́сят вам, и изжену́т, и реку́т всяк зол
глаго́л на вы лжу́ще Мене́ ра́ди.</b></p>

<p class="MsoNormal" id="n11408"><span style="color:red" id="n11409">Н</span>е мече́м на́шим
зе́млю на́шу насле́дихом, / но десни́цею Твое́ю и
мы́шцею Твое́ю, / и просвеще́нием лица́ Твоего́, / и
святы́х Твои́х слеза́ми, / по́двиги и по́ты, /
кровьми́ и уче́нии / оте́чество на́ше утверди́ся.</p>

<p class="MsoNormal" id="n11410"><b id="n11411"><span style="color:red" id="n11412">Р</span>а́дуйтеся и
весели́теся, я́ко мзда ва́ша мно́га на небесе́х.</b></p>

<p class="MsoNormal" id="n11413"><span style="color:red" id="n11414">Е</span>гда́ отступи́хом
от Тебе́ / и за́поведи Твоя́ преступи́хом, / тогда́
отри́нул еси́ ны и низложи́л еси́ ны, / и па́че всех
язы́к ума́лихомся, / но пощади́ нас, Бо́же, Спаси́телю
наш, / святы́х Твои́х мольба́ми.</p>

<p class="MsoNormal" id="n11415"><span style="color:red" id="n11416">Слава, Троичен:</span> О
Тро́ице Пребоже́ственная, / уврачу́й боле́зни и
ско́рби на́ша, / воздви́гни дух наш от ле́ности и сна
грехо́внаго, / да досто́йни бу́дем оте́ц и бра́тий
на́ших, / по́двиги свои́ми / в земли́ на́шей И́мя
Твое́ просла́вльших.</p>

<p class="MsoNormal" id="n11417"><span style="color:red" id="n11418">И ныне, Богородичен:</span>
Расточе́нныя собери́, / отлуче́нныя возврати́, /
отпа́дшия от ве́ры Правосла́вныя обрати́, / пла́чущия
и скорбя́щия уте́ши, / земли́ на́шея подви́гшияся
сокруше́ние исцели́, Благода́тная, / со святы́ми
соо́тчичи на́шими / Бо́га о нас умоля́ющи.</p>

<h3 id="n11419">Тропарь воскресен, глас 1:</h3>

<p class="MsoNormal" id="n11420"><span style="color:red" id="n11421">К</span>а́мени запеча́тану
от иуде́й / и во́ином стрегу́щим Пречи́стое Те́ло Твое́,
/ воскре́сл еси́ тридне́вный, Спа́се, / да́руяй ми́рови
жизнь. / Сего́ ра́ди Си́лы Небе́сныя вопия́ху Ти, Жизнода́вче:
/ сла́ва Воскресе́нию Твоему́, Христе́, / сла́ва Ца́рствию
Твоему́, / сла́ва смотре́нию Твоему́, еди́не Человеколю́бче.</p>

<h4 id="n11422">И святых тропарь, глас 8:</h4>

<p class="MsoNormal" id="n11423"><span style="color:red" id="n11424">Я́</span>коже плод кра́сный
Твоего́ спаси́тельнаго се́яния, / земля́ Росси́йская
прино́сит Ти, Го́споди, вся святы́я, в той просия́вшия. /
Тех моли́твами в ми́ре глубо́це / Це́рковь и страну́ на́шу
Богоро́дицею соблюди́, Многоми́лостиве.</p>

<h4 id="n11425">Ин тропарь святых, глас 4:</h4>

<p class="MsoNormal" id="n11426"><span style="color:red" id="n11427">И</span>ерусали́ма Вы́шняго
гра́жданы, / от земли́ на́шея возсия́вшия / и Бо́гу во
вся́цем чину́ и вся́ким по́двигом угоди́вшия, /
прииди́те, воспои́м, ве́рнии: / о всеблаже́ннии земли́
Росси́йския засту́пницы, / моли́теся ко Го́споду, / да
поми́лует сию́ от гне́ва Своего́, / исцеля́я
сокруше́ние ея́, / и ве́рныя лю́ди Своя́ уте́шит.</p>

<h4 id="n11428">Кондак воскресен, глас 1.<br id="n11429">
Подобен: <span style="color:windowtext" id="n11430">Егда́ прии́деши:</span></h4>

<p class="MsoNormal" id="n11431"><span style="color:red" id="n11432">В</span>оскре́сл еси́, я́ко
Бог, из гро́ба во сла́ве, / и мир совоскреси́л еси́; / и естество́
челове́ческое я́ко Бо́га воспева́ет Тя, и смерть исчезе́;
/ Ада́м же лику́ет, Влады́ко; / Е́ва ны́не от уз избавля́ема
ра́дуется, зову́щи: / Ты еси́, И́же всем подая́, Христе́,
воскресе́ние.</p>

<h4 id="n11433">Кондак святых, глас 3.<br id="n11434">
Подобен: <span style="color:windowtext" id="n11435">Де́ва днесь:</span></h4>

<p class="MsoNormal" id="n11436"><span style="color:red" id="n11437">Д</span>несь лик святы́х, в
земли́ на́шей Бо́гу угоди́вших, предстои́т в
Це́ркви / и неви́димо за ны моли́тся Бо́гу. / А́нгели
с ним славосло́вят, / и вси святи́и Це́ркве Христо́вы
ему́ спра́зднуют, / о нас бо мо́лят вси ку́пно /
Преве́чнаго Бо́га.</p>

<h3 id="n11438">Прокимен, глас 1:</h3>

<p class="MsoNormal" id="n11439"><span style="color:red" id="n11440">Б</span>у́ди, Го́споди,
ми́лость Твоя́ на нас, / я́коже упова́хом на Тя. <span style="color:red" id="n11441">Стих:</span> Ра́дуйтеся, пра́веднии, о
Го́споде, пра́вым подоба́ет похвала́.</p>

<p class="MsoNormal" id="n11442"><span style="color:red" id="n11443">И прокимен святых, глас 4:</span> Святы́м,
и́же суть на земли́ Его́, / удиви́ Госпо́дь вся
хоте́ния Своя́ в них.</p>

<h3 id="n11444">Апостол к Римляном, зачало 81 (от полу).<br id="n11445">
[Рим. 2, 10 – 16]:</h3>

<p class="MsoNormal" id="n11446"><span style="color:red" id="n11447">Б</span>ра́тие, сла́ва и честь
и мир вся́кому де́лающему благо́е, иуде́еви же пре́жде
и е́ллину. Несть бо на лица́ зре́ния у Бо́га. Ели́цы
бо беззако́нно согреши́ша, беззако́нно и поги́бнут, и ели́цы
в зако́не согреши́ша, зако́ном суд прии́мут. Не слы́шателие
бо зако́на пра́ведни пред Бо́гом, но творцы́ зако́на,
си́и оправдя́тся. Егда́ бо язы́цы, не иму́ще зако́на,
естество́м зако́нная творя́т, си́и, зако́на не иму́ще,
са́ми себе́ суть зако́н. И́же явля́ют де́ло зако́нное
напи́сано в сердца́х свои́х, спослушеству́ющи им со́вести,
и между́ собо́ю помысло́м осужда́ющым или́ отвеща́ющым,
в день, егда́ су́дит Бог та́йная челове́ком, по благове́стию
моему́, Иису́сом Христо́м.</p>

<h3 id="n11448">И святым,<br id="n11449">
Апостол ко Евреом, зачало 330. [Евр. 11, 33 – 12, 2]:</h3>

<p class="MsoNormal" id="n11450"><span style="color:red" id="n11451">Б</span>ра́тие, святи́и
вси ве́рою победи́ша ца́рствия, соде́яша пра́вду,
получи́ша обетова́ния, загради́ша уста́ львов,
угаси́ша си́лу о́гненную, избего́ша о́стрея
меча́, возмого́ша от не́мощи, бы́ша кре́пцы во
бране́х, обрати́ша в бе́гство полки́ чужи́х.
Прия́ша жены́ от воскресе́ния ме́ртвыя своя́,
ини́и же избие́ни бы́ша, не прие́мше избавле́ния, да
лу́чшее воскресе́ние улуча́т, друзи́и же руга́нием и
ра́нами искуше́ние прия́ша, еще́ же и уз и темни́ц.
Ка́мением побие́ни бы́ша, претре́ни бы́ша,
искуше́ни бы́ша, уби́йством меча́ умро́ша, проидо́ша
в ми́лотех, и в ко́зиях ко́жах, лише́ни, скорбя́ще,
озло́блени. И́хже не бе досто́ин [весь] мир, в пусты́нях
скита́ющеся, и в гора́х, и в верте́пах, и в про́пастех
земны́х. И си́и вси послу́шествовани бы́вше ве́рою, не
прия́ша обетова́ния, Бо́гу лу́чшее что о нас
предзре́вшу, да не без нас соверше́нство прии́мут. Те́мже
у́бо и мы, толи́к иму́ще облежа́щь нас о́блак
свиде́телей, го́рдость вся́ку отло́жше, и удо́бь
обстоя́тельный грех, терпе́нием да тече́м на предлежа́щий
нам по́двиг, взира́юще на нача́льника ве́ры и
соверши́теля Иису́са.</p>

<h3 id="n11452">Или ин Апостол святым,<br id="n11453">
к Колоссаем, зачало 256 от полу. [Кол. 2, 20 – 3, 3]:</h3>

<p class="MsoNormal" id="n11454"><span style="color:red" id="n11455">Б</span>ра́тие, а́ще
умро́сте со Христо́м от стихи́й м<span lang="EN-US" id="n11456">i</span>ра,
почто́ а́ки живу́ще в мiре стяза́етеся? Не косни́ся,
ниже́ вкуси́, ни осяжи́; я́же суть вся во истле́ние
употребле́нием, по за́поведем и уче́нием челове́ческим;
я́же суть сло́во у́бо иму́ще прему́дрости в
самово́льней слу́жбе, и смиреному́дрии и непощаде́нии
те́ла, не в че́сти ко́ей к сы́тости пло́ти. А́ще
у́бо воскресну́сте со Христо́м, вы́шних ищи́те,
иде́же есть Христо́с одесну́ю Бо́га седя́;
го́рняя му́дрствуйте, а не земна́я. Умро́сте бо, и
живо́т ваш сокрове́н есть со Христо́м в Бо́зе.</p>

<h3 id="n11457">Аллилуиа, глас 1:</h3>

<p class="MsoNormal" id="n11458"><span style="color:red" id="n11459">Стих:</span> Бог дая́й
отмще́ние мне, и покори́вый лю́ди под мя. <span style="color:red" id="n11460">Стих:</span> Велича́яй спасе́ния царе́ва и
творя́й ми́лость христу́ своему́ Дави́ду и
се́мени Его́ до ве́ка.</p>

<p class="MsoNormal" id="n11461"><span style="color:red" id="n11462">И святых, глас 4:</span> Бо́же,
уши́ма на́шима услы́шахом, и отцы́ на́ши
возвести́ша нам. <span style="color:red" id="n11463">Стих: </span>Спасл еси́ нас
от стужа́ющих нам и ненави́дящих нас посрами́л еси́.</p>

<h3 id="n11464">Евангелие от Матфея, зачало 9.<br id="n11465">
[Мф. 4, 18 – 23]:</h3>

<p class="MsoNormal" id="n11466"><span style="color:red" id="n11467">В</span>о вре́мя о́но, ходя́
Иису́с при мо́ри Галиле́йстем, ви́де два бра́та, Си́мона
глаго́лемаго Петра́, и Андре́я бра́та его́, вмета́юща
мре́жи в мо́ре, бе́ста бо ры́баря. И глаго́ла и́ма:
гряди́та по Мне, и сотворю́ вы ловца́ челове́ком. О́на
же а́бие оста́вльша мре́жи, по Нем идо́ста. И преше́д
отту́ду, ви́де и́на два бра́та, Иа́кова Зеведе́ева,
и Иоа́нна бра́та его́, в корабли́ с Зеведе́ом отце́м
ею́, завязу́юща мре́жи своя́, и воззва́ я́. О́на
же а́бие оста́вльша кора́бль и отца́ своего́, по нем
идо́ста. И прохожда́ше всю Галиле́ю Иису́с, учя́ на со́нмищах
их и пропове́дая Ева́нгелие Ца́рствия, исцеля́я всяк
неду́г и вся́ку я́зю в лю́дех.</p>

<h3 id="n11468">И святым,<br id="n11469">
Евангелие от Матфея, зачало 10.<br id="n11470">
[Мф. 4, 25 – 5, 12]:</h3>

<p class="MsoNormal" id="n11471"><span style="color:red" id="n11472">В</span>о вре́мя о́но, по
Иису́се идо́ша наро́ди мно́зи от Галиле́и и десяти́
град, и от Иерусали́ма и Иуде́и, и со óнаго по́лу
Иoрда́на. Узре́в же наро́ды, взы́де на гору́, и
се́дшу Eму́, приступи́ша к Нему́ ученицы́ Eго́. И
отверз уста́ Своя́, уча́ше их, глаго́ля: блаже́ни
ни́щии ду́хом, я́ко тех eсть Ца́рствие Небе́сное. Блаже́ни
пла́чущии, я́ко ти́и уте́шатся. Блаже́ни
кро́тцыи, я́ко ти́и насле́дят зе́млю. Блаже́ни
а́лчущии и жа́ждущии пра́вды, я́ко ти́и
насы́тятся. Блаже́ни ми́лостивии, я́ко ти́и
поми́ловани бу́дут. Блаже́ни чи́стии се́рдцем, я́ко
ти́и Бо́га у́зрят. Блаже́ни миротво́рцы, я́ко
ти́и сы́нове Бо́жии нареку́тся. Блаже́ни изгна́ни
пра́вды ра́ди, я́ко тех eсть Ца́рствие Небе́сное.
Блаже́ни eсте́, eгда́ поно́сят вам, и иждену́т, и
реку́т всяк зол глаго́л на вы лжу́ще, Менé ра́ди.
Ра́дуйтеся и весели́теся, я́ко мзда ва́ша мно́га на
небесе́х.</p>

<h3 id="n11473">Или ин Евангелие святым,<br id="n11474">
от Луки, зачало 67. [Лк. 12, 32 – 40]:</h3>

<p class="MsoNormal" id="n11475"><span style="color:red" id="n11476">Р</span>ече́ Госпо́дь: не
бо́йся, ма́лое ста́до, я́ко благоизво́ли Оте́ц
ваш да́ти вам Ца́рство. Продади́те име́ния ва́ша и
дади́те ми́лостыня; сотвори́те себе́ влага́лища
неветша́юща, сокро́вище неоскуде́емо на Небесе́х, иде́же
тать не приближа́ется, ни моль растлева́ет. Иде́же бо есть сокро́вище
ва́ше, ту и се́рдце ва́ше бу́дет. Да бу́дут чресла́
ва́ша препоя́сана, и свети́льницы горя́щии. И вы подо́бни
челове́ком ча́ющим го́спода своего́, когда́ возврати́тся
от брак, да прише́дшу и толкну́вшу, а́бие отве́рзут ему́.
Блаже́ни раби́ ти́и, и́хже прише́д госпо́дь обря́щет
бдя́ща. Ами́нь, глаго́лю вам, я́ко препоя́шется и
посади́т их, и мину́в послу́жит им. И а́ще прии́дет во
втору́ю стра́жу, лю́бо в тре́тию стра́жу прии́дет,
и обря́щет их та́ко, блаже́ни суть раби́ ти́и. Се же
ве́дите, я́ко а́ще бы ве́дал господи́н хра́мины,
в кий час тать прии́дет, бдел у́бо бы, и не бы дал подкопа́ти до́му
своего́. И вы у́бо бу́дите гото́ви, я́ко во́ньже
час не мните́, Сын Челове́ческий прии́дет.</p>

<h3 id="n11477">Причастен.</h3>

<p class="MsoNormal" id="n11478"><span style="color:red" id="n11479">Воскресен:</span> Хвали́те
Го́спода с Небе́с, / хвали́те Его́ в вы́шних. <span style="color:red" id="n11480">И святых:</span> Благоволи́т Госпо́дь в лю́дех
Свои́х / и вознесе́т кро́ткия во спасе́ние. / <span style="color:red" id="n11481">А</span>ллилу́иа, <span style="color:red" id="n11482">трижды.</span></p>

<p class="MsoNormal" id="n11483"><a href="#_ОГЛАВЛЕНИЕ" id="n11484">В оглавление</a></p>

<h1 style="page-break-before:always" id="n11485">В НЕДЕЛЮ 2-Ю<br id="n11486">
ПО СВЯТЕЙ ПЯТИДЕСЯТНИЦЕ<br id="n11487">
ВСЕХ СВЯТЫХ, В ЗЕМЛИ<br id="n11488">
РОССИЙСТЕЙ ПРОСИЯВШИХ</h1>

<p class="MsoNormal" id="n11489"><span style="color:red" id="n11490">По изданию: Великий сборник. Часть
третья. Свято-Троицкий монастырь. Типография пр. Иова Почаевского в
Джорданвилле. 1956 г.</span></p>

<h2 style="margin-left:0in;text-indent:0in" id="n11491"><a name="_НА_ВЕЛИЦЕЙ_ВЕЧЕРНИ_8" id="n11492"></a><span style="text-transform:none" id="n11493">НА ВЕЛИЦЕЙ ВЕЧЕРНИ</span></h2>

<p class="MsoNormal" id="n11494"><span style="color:red" id="n11495">В первую неделю по памяти всех
святых, сиесть в первую неделю поста святых славных и всехвальных Апостол,
память совершаем всех святых, в земли Российстей просиявших.</span></p>

<h3 id="n11496">На <span style="color:windowtext" id="n11497">Го́споди, воззва́х:</span>
стихиры на 10.<br id="n11498">
И поем стихиры воскресны 3, глас 1:</h3>

<p class="MsoNormal" id="n11499"><span style="color:red" id="n11500">В</span>ече́рния на́ша моли́твы
/ приими́, Святы́й Го́споди, / и пода́ждь нам оставле́ние
грехо́в, / я́ко Еди́н еси́ / явле́й в ми́ре
Воскресе́ние.</p>

<p class="MsoNormal" id="n11501"><span style="color:red" id="n11502">О</span>быди́те лю́дие Сио́н,
/ и обыми́те его́, / и дади́те сла́ву в нем Воскре́сшему
из ме́ртвых, / я́ко Той есть Бог наш, / избавле́й нас от беззако́ний
на́ших.</p>

<p class="MsoNormal" id="n11503"><span style="color:red" id="n11504">П</span>рииди́те лю́дие, /
воспои́м, и поклони́мся Христу́, / сла́вяще Его́ из ме́ртвых
Воскресе́ние, / я́ко Той есть Бог наш, / от пре́лести вра́жия
мiр избавле́й.</p>

<h4 id="n11505">Ина стихира Анатолиева, глас тойже:</h4>

<p class="MsoNormal" id="n11506"><span style="color:red" id="n11507">В</span>есели́теся Небеса́,
/ воструби́те основа́ния земли́, / возопи́йте го́ры
весе́лие, / се бо Емману́ил грехи́ на́ша на Кресте́
пригвозди́, / и живо́т дая́й, смерть умертви́, / Ада́ма
воскреси́вый, я́ко Человеколю́бец.</p>

<h4 id="n11508">И стихиры святых 6. Глас 1:</h4>

<p class="MsoNormal" id="n11509"><span style="color:red" id="n11510">П</span>рииди́те, собо́ри
Росси́йстии, / су́щия в стране́ на́шей святы́я восхва́лим,
/ преподо́бныя, и иера́рхи, и кня́зи благове́рныя, / му́ченики
и священному́ченики, / и Христа́ ра́ди юро́дивыя, / и жен
святы́х сосло́вие, / вку́пе имену́емыя и неимену́емыя,
/ си́и бо вои́стинну де́лы и словесы́, и многови́дным
житие́м, / и от Бо́га дарова́ньми / соде́лашася свя́ти,
/ и́хже и гро́бы Бог чудесы́ просла́ви. / И ны́не
несре́дственне просла́вльшему их Христу́ предстоя́ще, / мо́лятся
приле́жно о нас, / любо́вию соверша́ющих све́тлое их
торжество́.</p>

<p class="MsoNormal" id="n11511"><span style="color:red" id="n11512">Глас 2:</span> Ки́ими пе́сненными
добро́тами / похва́лим Богому́дрыя святи́тели Росси́йския,
/ Христо́вы Це́ркве све́тлое украше́ние, / свяще́нства
венцы́, благоче́стия управле́ние, / исто́чники Боже́ственных
исцеле́ний неисчерпа́емыя, / проли́тие дарова́ний духо́вных,
/ ре́ки мно́гих чуде́с, / зе́млю Росси́йскую веселя́щия
тече́нием, / благове́рным лю́дем те́плыя посо́бники, /
и́хже ра́ди Христо́с враго́в возноше́ния низложи́,
/ име́яй ве́лию ми́лость.</p>

<p class="MsoNormal" id="n11513"><span style="color:red" id="n11514">Глас 8:</span> Земля́ весели́тся
и Не́бо ра́дуется, / отцы́ преподо́бнии, / восхваля́юще
по́двиги и труды́ ва́ша, / душе́вное благомо́щие и ума́
чистоту́, / зако́ном бо естества́ не победи́стеся. / О собо́ре
святы́й и по́лче Боже́ственный, / земли́ на́шея
утвержде́ние вы есте́ вои́стинну.</p>

<h4 id="n11515">Глас тойже. Подобен: О, пресла́внаго чудесе́:</h4>

<p class="MsoNormal" id="n11516"><span style="color:red" id="n11517">Б</span>лаже́ннии богому́дрии
кня́зи Росси́йстии, / правосла́вною му́дростию сия́ющии,
/ доброде́телей же све́тлостию блиста́ющии, / озаря́ете ве́рных
исполне́ния, / бесо́в тьму отгоня́юще. / Те́мже, я́ко
прича́стники невече́рния благода́ти / и насле́дия ва́шего
храни́тели непосты́дныя, / вас почита́ем, досточу́днии.</p>

<p class="MsoNormal" id="n11518"><span style="color:red" id="n11519">М</span>у́ченицы Христо́вы
преблаже́ннии, / на во́льное заколе́ние са́ми себе́
преда́сте, / и зе́млю Ру́сскую кровьми́ ва́шими освяти́сте,
/ и возду́х просвети́сте преставле́нием; / ны́не же живете́
на Небесе́х, во све́те невече́рнем, / о нас всегда́ моля́щеся,
богови́дцы.</p>

<p class="MsoNormal" id="n11520"><span style="color:red" id="n11521">Д</span>оброде́телей ва́ших
исправле́ния / уясни́ша ве́рных сердца́, / Христа́ ра́ди
юро́дивии и пра́веднии, в Росси́и просия́вшии; / кто бо слы́ша
безме́рное ва́ше смире́ние и терпе́ние, не удиви́тся; /
ко всем кро́тость и незло́бие, / к скорбя́щим ми́лование и
су́щим в беда́х ско́рое поможе́ние, / пла́вающим
немяте́жное приста́нище / и путеше́ствующим благо́е поспеше́ние;
/ вся благоле́пно предвари́сте, досточу́днии. / И ны́не
неувяда́емыми венцы́ венча́лися есте́ / от руки́
Вседержи́теля Бо́га; / Его́же моли́те спасти́ся душа́м
на́шим.</p>

<p class="MsoNormal" id="n11522"><span style="color:red" id="n11523">Слава, глас 5:</span> Ра́дуйся,
держа́во Росси́йская ве́рная, / ра́дуйся, кня́зю
благове́рный Влади́мире пребога́тый, / ра́дуйся, О́льго
избра́нная! / Вы бо есте́ ко Влады́це всех на́ши хода́таи,
/ и нача́льницы правосла́вия, / и наста́вницы ко и́стинней
ве́ре. / Ра́дуйся, вся́ко ме́сто, и страна́, и град, /
гра́жданы воспита́вшии Небе́снаго Ца́рства. / Си́и
святи́и свети́ла душа́м на́шим яви́шася, / си́и
чуде́с заре́ю, и де́лы, и зна́меньми / просия́ша мы́сленно
во вся концы́, / и ны́не Христу́ мо́лятся о спасе́нии
душ на́ших.</p>

<p class="MsoNormal" id="n11524"><span style="color:red" id="n11525">И ныне, Богородичен, догматик. Глас 1:</span>
Всем<span lang="EN-US" id="n11526">i</span>рную сла́ву, / от челове́к Прозя́бшую,
/ и Влады́ку Ро́ждшую, / Небе́сную Дверь, / воспои́м Мари́ю
Де́ву, / Безпло́тных песнь, и ве́рных удобре́ние, / Сия́
бо яви́ся Не́бо, и Храм Божества́, / Сия́ прегражде́ние
вражды́ разруши́вши, / мир введе́, и Ца́рствие отве́рзе.
/ Сию́ у́бо иму́ще ве́ры утвержде́ние, / Побо́рника
и́мамы из Нея́ ро́ждшагося Го́спода. / Дерза́йте у́бо,
дерза́йте лю́дие Бо́жии, / и́бо Той победи́т враги́,
я́ко всеси́лен.</p>

<p class="MsoNormal" id="n11527"><span style="color:red" id="n11528">Вход. </span>Све́те ти́хий:<span style="color:red" id="n11529"> Прокимен: </span>Госпо́дь воцари́ся:</p>

<h3 id="n11530">Пророчества Исаиина чтение. [Глава 43]:</h3>

<p class="MsoNormal" id="n11531"><span style="color:red" id="n11532">Т</span>а́ко глаго́лет
Госпо́дь: вси язы́цы собра́шася вку́пе, и соберу́тся
кня́зи от них. Кто возвести́т сия́; или́ я́же от нача́ла,
кто слы́шана сотвори́т вам? Да приведу́т свиде́тели своя́,
и оправдя́тся, и да услы́шат, и да реку́т и́стину. Бу́дите
Ми свиде́тели, и Аз свиде́тель, глаго́лет Госпо́дь Бог, и О́трок
его́же избра́х, да позна́ете, и ве́руете Ми, и разуме́ете,
я́ко Аз есмь, пре́жде Мене́ не бысть ин бог, и по Мне не бу́дет.
Аз есмь Бог, и несть ра́зве Мене́ спаса́яй. Аз возвести́х и
спасо́х, уничижи́х, и не бе в вас чу́ждий. Вы Мне свиде́тели,
и Аз Госпо́дь Бог, и еще́ от нача́ла Аз есмь, и несть от рук Мои́х
избавля́яй, сотворю́, и кто отврати́т то? Си́це глаго́лет
Госпо́дь Бог, избавля́яй вас Святы́й Изра́илев.</p>

<h3 id="n11533">Премудрости Соломони чтение. [Глава 3]:</h3>

<p class="MsoNormal" id="n11534"><span style="color:red" id="n11535">П</span>ра́ведных ду́ши в
руце́ Бо́жией, и не прико́снется их му́ка. Непщева́ни
бы́ша во очесе́х безу́мных умре́ти, и вмени́ся озлобле́ние
исхо́д их. И е́же от нас ше́ствие сокруше́ние, они́ же
суть в ми́ре. И́бо пред лице́м челове́ческим, а́ще и
му́ку прии́мут, упова́ние их безсме́ртия испо́лнено. И
в ма́ле нака́зани бы́вше, вели́кими благоде́тельствовани
бу́дут, я́ко Бог искуси́ я́, и обре́те их досто́йны
Себе́. Я́ко зла́то в горни́ле искуси́ их, и я́ко
всепло́дие же́ртвенное прия́т я́. И во вре́мя посеще́ния
их возсия́ют, и я́ко и́скры по сте́блию потеку́т. Су́дят
язы́ком и облада́ют людьми́, и воцари́тся Госпо́дь в
них во ве́ки. Наде́ющиися Нань разуме́ют и́стину, и ве́рнии
в любви́ пребу́дут Ему́. Я́ко благода́ть и ми́лость
в преподо́бных Его́, и посеще́ние во избра́нных Его́.</p>

<h3 id="n11536">Премудрости Соломони чтение. [Глава 5]:</h3>

<p class="MsoNormal" id="n11537"><span style="color:red" id="n11538">П</span>ра́ведницы во ве́ки
живу́т, и в Го́споде мзда их, попече́ние их у Вы́шняго.
Сего́ ра́ди прии́мут ца́рствие благоле́пия, и вене́ц
добро́ты от руки́ Госпо́дни, зане́ десни́цею покры́ет
я́, и мы́шцею защити́т их. Прии́мет всеору́жие рве́ние
Свое́, и вооружи́т тварь в месть враго́м. Облече́тся в
броня́ пра́вды, и возложи́т шлем, суд нелицеме́рен. Прии́мет
щит непобеди́мый, преподо́бие, поостри́т же напра́сный гнев
ору́жие, спобо́рет же с Ним мир на безу́мныя. По́йдут
праволу́чныя стре́лы мо́лниины, и я́ко от благокру́гла
лу́ка облако́в, на наме́рение полетя́т. И от каменоме́тныя
я́рости, испо́лнь паду́т гра́ды. Вознегоду́ет на них
вода́ морска́я, ре́ки же потопя́т я́ на́гло.
Сопроти́в ста́нет им дух си́лы, и я́ко ви́хор разве́ет
их, и опустоши́т всю зе́млю беззако́ние, и злоде́йство
преврати́т престо́лы си́льных. Слы́шите у́бо ца́рие
и разуме́йте, навы́кните судии́ конце́в земли́. Внуши́те
держа́щии мно́жества, и гордя́щиися о наро́дех язы́к.
Я́ко дана́ есть от Го́спода держа́ва вам, и си́ла от
Вы́шняго.</p>

<h3 id="n11539">На литии стихира храма<br id="n11540">
и святых стихира, глас 8:</h3>

<p class="MsoNormal" id="n11541"><span style="color:red" id="n11542">С</span>ра́дуйтеся с на́ми,
вси ли́цы святы́х / и вся а́нгельская чинонача́лия, / духо́вно
совоку́пльшеся, прии́дем и воспои́м / благода́рную песнь
Христу́ Бо́гу; / се бо безчи́сленный сонм сро́дник на́ших,
Бо́гу благоугоди́вших, / предстои́т Царю́ Сла́вы, и
моле́бно хода́тайствует о нас. / Си́и суть правосла́вныя ве́ры
столпи́ и красота́, / си́и Це́рковь Бо́жию просла́виша
по́двиги / и крове́й излия́нии, уче́нии и де́лы; / си́и
чудесы́ и зна́мении ве́ру Христо́ву утверди́ша; / си́и
от всех преде́л земли́ на́шея возсия́ша, / и ве́ру
правосла́вную в них утверди́ша, / и во ины́я страны́
пронесо́ша, апо́стольски ревну́юще; / ини́и же пусты́ни
и гра́ды оби́тельми святы́ми украси́ша, / а́нгельское
житие́ показу́юще. / Мно́зи от сыно́в ве́ка сего́
руга́нии и ра́нами, / и лю́тою сме́ртию искуси́шася. /
Мно́зи же и ине́ми по́двиги / во вся́цем чи́не подвиза́шася,
/ и вси мо́лятся Го́сподеви / изба́вити от бед Оте́чество
на́ше, / и нам терпе́ния и злострада́ния о́браз подаю́т.</p>

<p class="MsoNormal" id="n11543"><span style="color:red" id="n11544">Слава, и ныне, глас тойже:</span> Сра́дуются
с на́ми, у́мная чинонача́лия, / духо́вный совоку́пльше
лик, / ви́дяще Цари́цу и Влады́чицу всех, / многоиме́нне ве́рными
сла́виму; / ра́дуются же и ду́си пра́ведных, / су́щии
зри́телие виде́ния, / на возду́се моле́бно простира́ющу
всечестне́и Свои́ ру́це, / прося́щу умире́ния м<span lang="EN-US" id="n11545">i</span>ру, / и стране́ Росси́йстей утвержде́ния, / и
спасе́ния душ на́ших.</p>

<h3 id="n11546">На стиховне<br id="n11547">
стихиры воскресны, глас 1:</h3>

<p class="MsoNormal" id="n11548"><span style="color:red" id="n11549">С</span>тра́стию Твое́ю,
Христе́, / от страсте́й свободи́хомся, / и воскресе́нием
Твои́м / из истле́ния изба́вихомся, / Го́споди, сла́ва
Тебе́.</p>

<p class="MsoNormal" id="n11550"><span style="color:red" id="n11551">Стих:</span> <b id="n11552">Госпо́дь воцари́ся,
/ в ле́поту облече́ся.</b></p>

<p class="MsoNormal" id="n11553"><span style="color:red" id="n11554">Д</span>а ра́дуется тварь,
небеса́ да веселя́тся, / рука́ми да воспле́щут язы́цы
с весе́лием, / Христо́с бо Спас наш, / на Кресте́ пригвозди́
грехи́ на́ша, / и смерть умертви́в, живо́т нам дарова́,
/ па́дшаго Ада́ма всеро́днаго воскреси́вый, / я́ко
Человеколю́бец.</p>

<p class="MsoNormal" id="n11555"><span style="color:red" id="n11556">Стих:</span> <b id="n11557">И́бо утверди́
вселе́нную, / я́же не подви́жется.</b></p>

<p class="MsoNormal" id="n11558"><span style="color:red" id="n11559">Ц</span>арь сый небесе́ и земли́
Непостижи́ме, / во́лею распя́лся еси́ за человеколю́бие.
/ Его́же ад срет до́ле, огорчи́ся, / и пра́ведных ду́ши
прие́мша, возра́довашася, / Ада́м же, ви́дев Тя, Зижди́теля
в преиспо́дних, воскре́се. / О чудесе́! Ка́ко сме́рти
вкуси́ всех Жизнь; / но я́коже восхоте́ мiр просвети́ти / зову́щий
и глаго́лющий: / Воскресы́й из ме́ртвых, Го́споди, сла́ва
Тебе́.</p>

<p class="MsoNormal" id="n11560"><span style="color:red" id="n11561">Стих:</span> <b id="n11562">До́му Твоему́
подоба́ет святы́ня, / Го́споди, в долготу́ дний.</b></p>

<p class="MsoNormal" id="n11563"><span style="color:red" id="n11564">Ж</span>ены́ мvроно́сицы,
мv́ра нося́ща, / со тща́нием и рыда́нием гро́ба Твоего́
достиго́ша, / и не обре́тша Пречи́стаго Те́ла Твоего́,
/ от А́нгела же уве́девша но́вое и пресла́вное чу́до,
/ Апо́столом глаго́лаху: / воскре́се Госпо́дь, / подая́
мíрови ве́лию ми́лость.</p>

<p class="MsoNormal" id="n11565"><span style="color:red" id="n11566">Слава, глас 4:</span> Ле́тнюю
па́мять днесь / святы́х сро́дник на́ших соверша́юще, /
досто́йно сия́ да ублажи́м. / Ти́и вои́стинну чрез вся
блаже́нства Госпо́дня проидо́ша; / обнища́вше бо, ду́хом
обогати́шася; / и кро́тцы бы́вше, зе́млю кро́тких
насле́доваша; / пла́кавше, уте́шишася; / алка́вше пра́вды,
насы́тишася; / поми́ловавше, поми́ловани бы́ша; / чи́сти
се́рдцем, Бо́га, я́коже мо́щно, узре́ша; / миротвори́вше,
Боже́ственнаго сподо́бишася сыноположе́ния; / го́ними же и
му́чими пра́вды ра́ди и благоче́стия, / на Небесе́х ны́не
веселя́тся и ра́дуются; / и приле́жно мо́лятся Го́сподеви
/ поми́ловатися Оте́честву на́шему.</p>

<p class="MsoNormal" id="n11567"><span style="color:red" id="n11568">И ныне, Богородичен, глас 5:</span> Востру́бим
трубо́ю пе́сней, / воспои́м согла́сно Засту́пнице
страны́ на́шея, / Цари́це Богоро́дице: / ра́дуйся,
благоволе́нием Твои́м Оте́чество на́ше от лет дре́вних
венча́вшая / и благода́ть Твою́ тому́ источа́ющая. / Те́мже
и прече́стный Твой Покро́в / и па́мяти тем чуде́с Твои́х
/ Це́рковь на́ша Росси́йская све́тло пра́зднует. / Не
отыми́ от нас, Влады́чице, и ны́не ми́лости Твоя́; /
при́зри на ско́рби и тесноту́ на́шу / и воздви́гни нас
держа́вным заступле́нием Твои́м.</p>

<p class="MsoNormal" id="n11569"><span style="color:red" id="n11570">На благословении хлебов поем,</span>
Богоро́дице Де́во: <span style="color:red" id="n11571">[Дважды.]</span></p>

<h3 id="n11572">И святым тропарь, глас 8, единожды:</h3>

<p class="MsoNormal" id="n11573"><span style="color:red" id="n11574">Я́</span>коже плод кра́сный
Твоего́ спаси́тельнаго се́яния, / земля́ Росси́йская
прино́сит Ти, Го́споди, вся святы́я, в той просия́вшия. /
Тех моли́твами в ми́ре глубо́це / Це́рковь и страну́ на́шу
Богоро́дицею соблюди́, Многоми́лостиве.</p>

<p class="MsoNormal" id="n11575">&nbsp;</p>

<h2 style="margin-left:0in;text-indent:0in" id="n11576"><a name="_НА_УТРЕНИ_7" id="n11577"></a><span style="text-transform:none" id="n11578">НА УТРЕНИ</span></h2>

<h3 id="n11579">На <span style="color:windowtext" id="n11580">Бог Господь:</span> тропарь воскресен,
глас 1:</h3>

<p class="MsoNormal" id="n11581"><span style="color:red" id="n11582">К</span>а́мени запеча́тану
от иуде́й / и во́ином стрегу́щим Пречи́стое Те́ло Твое́,
/ воскре́сл еси́ тридне́вный, Спа́се, / да́руяй ми́рови
жизнь. / Сего́ ра́ди Си́лы Небе́сныя вопия́ху Ти, Жизнода́вче:
/ сла́ва Воскресе́нию Твоему́, Христе́, / сла́ва Ца́рствию
Твоему́, / сла́ва смотре́нию Твоему́, еди́не Человеколю́бче.
<span style="color:red" id="n11583">[Дважды.]</span></p>

<h4 id="n11584">Слава, тропарь русских святых, глас 8:</h4>

<p class="MsoNormal" id="n11585"><span style="color:red" id="n11586">Я́</span>коже плод кра́сный
Твоего́ спаси́тельнаго се́яния, / земля́ Росси́йская
прино́сит Ти, Го́споди, вся святы́я, в той просия́вшия. /
Тех моли́твами в ми́ре глубо́це / Це́рковь и страну́ на́шу
Богоро́дицею соблюди́, Многоми́лостиве.</p>

<h4 id="n11587">И ныне, Богородичен, глас тойже:</h4>

<p class="MsoNormal" id="n11588"><span style="color:red" id="n11589">И</span><span style="color:red" id="n11590">́</span>же
нас ра́ди рожде́йся от Де́вы / и распя́тие претерпе́в,
Благи́й, / испрове́ргий сме́ртию смерть, / и воскресе́ние явле́й,
я́ко Бог, / не пре́зри, я́же созда́л еси́ руко́ю Твое́ю;
/ яви́ человеколю́бие Твое́, Ми́лостиве, / приими́ ро́ждшую
Тя Богоро́дицу, моля́щуюся за ны, / и спаси́, Спа́се наш, лю́ди
отча́янныя.</p>

<p class="MsoNormal" id="n11591"><span style="color:red" id="n11592">Таже обычное стихословие Псалтира.</span></p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11593">По 1-м стихословии<br id="n11594">
седальны воскресны, глас 1:</h3>

<p class="MsoNormal" id="n11595"><span style="color:red" id="n11596">Г</span>роб Твой, Спа́се,
во́ини стрегу́щии, / ме́ртвии от облиста́ния
я́вльшагося а́нгела бы́ша, / пропове́дающа жена́м
воскресе́ние. / Тебе́ сла́вим тли потреби́теля, /
Тебе́ припа́даем, Воскре́сшему из гро́ба, / и Еди́ному
Бо́гу на́шему.</p>

<p class="MsoNormal" id="n11597"><span style="color:red" id="n11598">Стих:</span> <b id="n11599">Воскресни́
Го́споди Бо́же мой, да вознесе́тся рука́ Твоя́, / не
забу́ди убо́гих Твои́х до конца́.</b></p>

<p class="MsoNormal" id="n11600"><span style="color:red" id="n11601">К</span>о Кресту́
пригво́ждься во́лею, Ще́дре, / во гро́бе положе́н быв
я́ко мертв, Животода́вче, / держа́ву стерл еси́, Си́льне,
сме́ртию Твое́ю: / Тебе́ бо вострепета́ша вра́тницы
а́довы, / Ты совоздви́гл еси́ от ве́ка уме́ршыя, /
я́ко Еди́н Человеколю́бец.</p>

<p class="MsoNormal" id="n11602"><span style="color:red" id="n11603">Слава, и ныне, Богородичен:</span>
Ма́терь Тя Бо́жию све́мы вси Де́ву вои́стинну, и по
Рождестве́ я́вльшуюся, / и́же любо́вию прибега́ющии к
Твое́й бла́гости: / Тебе́ бо и́мамы гре́шнии
предста́тельство, / Тебе́ стяжа́хом в напа́стех
Спасе́ние, / Еди́ну Всенепоро́чную.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11604">По 2-м стихословии, седальны воскресны, глас 1.<br id="n11605">
Подобен: <span style="color:windowtext" id="n11606">Ка́мени запеча́тану:</span></h3>

<p class="MsoNormal" id="n11607"><span style="color:red" id="n11608">Ж</span>ены́ ко гро́бу
приидо́ша ура́нша, / и а́нгельское явле́ние ви́девша,
трепета́ху: / гроб облиста́ жизнь, чу́до удивля́ше я́:
/ сего́ ра́ди ше́дша, ученико́м пропове́даху
воста́ние: / ад плени́ Христо́с, я́ко Еди́н
кре́пок и си́лен, / и истле́вшыя вся совоздви́же, /
осужде́ния страх разруши́в Кресто́м.</p>

<p class="MsoNormal" id="n11609"><span style="color:red" id="n11610">Стих:</span> <b id="n11611">Испове́мся
Тебе́ Го́споди всем се́рдцем мои́м, / пове́м вся
чудеса́ Твоя́.</b></p>

<p class="MsoNormal" id="n11612"><span style="color:red" id="n11613">Н</span>а Кресте́
пригвозди́лся еси́, Животе́ всех, / и в ме́ртвых
вмени́лся еси́, Безсме́ртный Го́споди, / воскре́сл
еси́ тридне́вен, Спа́се, / совоздви́г Ада́ма от
тле́ния. / Сего́ ра́ди си́лы небе́сныя вопия́ху
Тебе́, Жизнода́вче Христе́: / сла́ва Воскресе́нию
Твоему́, / сла́ва снизхожде́нию Твоему́, / Еди́не
Человеколю́бче.</p>

<p class="MsoNormal" id="n11614"><span style="color:red" id="n11615">Слава, и ныне, Богородичен:</span>
Мари́е, честно́е Влады́ки Прия́телище, / воскреси́ ны
па́дшыя в про́пасть лю́таго отча́яния, и прегреше́ний
и скорбе́й, / Ты бо еси́ гре́шным Спасе́ние и по́мощь,
и кре́пкое Предста́тельство, / и спаса́еши рабы́
Твоя́.</p>

<h3 id="n11616">Полиелей и величание:</h3>

<p class="MsoNormal" id="n11617"><span style="color:red" id="n11618">В</span>елича́ем вас, / святи́и
вси, в земли́ Росси́йстей просия́вшии, / и чтем святу́ю па́мять
ва́шу, / вы бо мо́лите за нас / Христа́, Бо́га на́шего.</p>

<h3 id="n11619">Псалом избранный.</h3>

<p class="MsoNormal" id="n11620"><span style="font-size:8.0pt;color:red" id="n11621">1 лик:</span> Услы́шите
сия́ вси язы́цы, внуши́те вси́, живу́щии по вселе́нней.<span style="font-size:8.0pt;color:red" id="n11622"> 2 </span>Уста́ моя́ возглаго́лют
прему́дрость, и поуче́ние се́рдца моего́ ра́зум.<span style="font-size:8.0pt;color:red" id="n11623"> 1 </span>Прииди́те, ча́да, послу́шайте
мене́, стра́ху Госпо́дню научу́ вас.<span style="font-size:
8.0pt;color:red" id="n11624"> 2 </span>Благовести́х пра́вду в це́ркви вели́цей.<span style="font-size:8.0pt;color:red" id="n11625"> 1 </span>И́стину Твою́ и спасе́ние
Твое́ рех.<span style="font-size:8.0pt;color:red" id="n11626"> 2 </span>Пове́м И́мя
Твое́ бра́тии мое́й, посреде́ це́ркве воспою́ Тя.<span style="font-size:8.0pt;color:red" id="n11627"> 1 </span>Услы́шати ми глас хвалы́
Твоея́ и пове́дати вся чудеса́ Твоя́.<span style="font-size:8.0pt;color:red" id="n11628"> 2 </span>Го́споди, возлюби́х
благоле́пие дому́ Твоего́, и ме́сто селе́ния сла́вы
Твоея́.<span style="font-size:8.0pt;color:red" id="n11629"> 1 </span>Возненави́дех
це́рковь лука́внующих, и с нечести́выми не ся́ду.<span style="font-size:8.0pt;color:red" id="n11630"> 2 </span>Я́ко сохрани́х пути́
Госпо́дни, и нече́ствовах от Бо́га моего́.<span style="font-size:8.0pt;color:red" id="n11631"> 1 </span>Уста́ пра́веднаго поуча́тся
прему́дрости, и язы́к его́ возглаго́лет суд.<span style="font-size:8.0pt;color:red" id="n11632"> 2 </span>Пра́вда Его́ пребыва́ет
в век ве́ка.<span style="font-size:8.0pt;color:red" id="n11633"> 1 </span>Свяще́нницы
Твои́ облеку́тся пра́вдою, и преподо́бнии Твои́ возра́дуются.<span style="font-size:8.0pt;color:red" id="n11634"> 2 </span>Блаже́ни живу́щии в дому́
Твое́м, в ве́ки веко́в восхва́лят Тя.</p>

<p class="MsoNormal" id="n11635"><span style="color:red" id="n11636">Сла́ва, и ны́не:</span>
Аллилу́иа.<span style="color:red" id="n11637"> [Трижды.]</span></p>

<p class="MsoNormal" id="n11638"><span style="color:red" id="n11639">По Непорочных тропари воскресные: </span>А́нгельский
собо́р:</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11640">Таже ипакои, глас 1:</h3>

<p class="MsoNormal" id="n11641"><span style="color:red" id="n11642">Р</span>азбо́йничо
покая́ние рай окра́де, / плачь же мироно́сиц ра́дость
возвести́, / я́ко воскре́сл еси́, Христе́ Бо́же,
/ подая́й ми́рови ве́лию ми́лость.</p>

<h4 id="n11643">И седальны святых.<br id="n11644">
Глас 8. Подобен: <span style="color:windowtext" id="n11645">Повеле́нное:</span></h4>

<p class="MsoNormal" id="n11646"><span style="color:red" id="n11647">С</span>вяты́х мо́лниями
озари́вшеся, / я́ко в рай кра́сный входя́ще, / сла́дости
пото́ка наслади́хомся, / и сих до́блести чу́дно смотря́юще,
/ поревну́им доброде́телем их, Спа́су взыва́юще: / моли́твами
их, Бо́же, / Ца́рствия Твоего́ прича́стники нас сотвори́.</p>

<h4 id="n11648">Глас 1. Подобен: <span style="color:windowtext" id="n11649">Гроб Твой, Спа́се</span><span style="color:windowtext" id="n11650">:</span></h4>

<p class="MsoNormal" id="n11651"><span style="color:red" id="n11652">Я́</span>ко со́лнце све́тлое,
/ я́ко блиста́ющая денни́ца, / па́мять честна́я в
земли́ Росси́йстей просия́вших святы́х возсия́, / всех
нас освеща́ющи / и согрева́ющи сердца́ на́ша / к подража́нию
житию́ их Боже́ственному / и к ре́вности о ве́ре.</p>

<p class="MsoNormal" id="n11653"><span style="color:red" id="n11654">Слава, глас 8:</span> В па́мяти
святы́х Твои́х, Го́споди, / вси ве́рнии лю́дие Росси́йстии
пра́зднуют; / Небеса́ ра́дуются, / и земли́ на́шея
концы́ веселя́тся. / Тех моли́твами да́руй душа́м на́шим
ве́лию ми́лость.</p>

<p class="MsoNormal" id="n11655"><span style="color:red" id="n11656">И ныне, глас тойже:</span> С вы́шних
призира́я, убо́гия прие́мля, / посети́ ны, озло́бленныя
грехи́, Влады́ко Всеми́лостиве, / моли́твами Богоро́дицы
и всех святы́х росси́йских / да́руй душа́м на́шим ве́лию
ми́лость.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11657">Степенна воскресна, глас 1. Антифон 1.<br id="n11658">
Ихже стихи повторяюще поем:</h3>

<p class="MsoNormal" id="n11659"><span style="color:red" id="n11660">В</span>негда́ скорбе́ти
ми, услы́ши моя́ боле́зни, / Го́споди, Тебе́
зову́.</p>

<p class="MsoNormal" id="n11661"><span style="color:red" id="n11662">П</span>усты́нным
непреста́нное Боже́ственное жела́ние быва́ет, / мíра
су́щим су́етнаго кроме́.</p>

<p class="MsoNormal" id="n11663"><span style="color:red" id="n11664">Слава:</span> Свято́му
Ду́ху честь и сла́ва, / я́коже Отцу́ подоба́ет,
ку́пно же и Сы́ну, / сего́ ра́ди да пое́м Тро́ице
Единодержа́вие.</p>

<p class="MsoNormal" id="n11665"><span style="color:red" id="n11666">И ныне, тойже.</span></p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11667">Антифон 2:</h3>

<p class="MsoNormal" id="n11668"><span style="color:red" id="n11669">Н</span>а го́ры Твои́х
возне́сл еси́ мя зако́нов, / доброде́тельми просвети́,
Бо́же, да пою́ Тя.</p>

<p class="MsoNormal" id="n11670"><span style="color:red" id="n11671">Д</span>есно́ю Твое́ю
руко́ю прии́м Ты, Сло́ве, / сохрани́ мя, соблюди́, /
да не огнь мене́ опали́т грехо́вный.</p>

<p class="MsoNormal" id="n11672"><span style="color:red" id="n11673">Слава:</span> Святы́м
Ду́хом вся́кая тварь обновля́ется, / па́ки теку́щи на
пе́рвое: / равномо́щен бо есть Отцу́ и Сло́ву.</p>

<p class="MsoNormal" id="n11674"><span style="color:red" id="n11675">И ныне, тойже.</span></p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11676">Антифон 3:</h3>

<p class="MsoNormal" id="n11677"><span style="color:red" id="n11678">О</span> ре́кших мне,
вни́дем во дворы́ Госпо́дни, / возвесели́ся мой дух,
сра́дуется се́рдце.</p>

<p class="MsoNormal" id="n11679"><span style="color:red" id="n11680">В</span> дому́ Дави́дове
страх вели́к: / та́мо бо престо́лом поста́вленным, /
су́дятся вся племена́ земна́я, и язы́цы.</p>

<p class="MsoNormal" id="n11681"><span style="color:red" id="n11682">Слава:</span> Свято́му
Ду́ху, честь, поклоне́ние, сла́ву и держа́ву, / я́коже
Отцу́ досто́ит, и Сы́нови подоба́ет приноси́ти: /
Еди́ница бо есть Тро́ица Естество́м, но не Ли́цы.</p>

<p class="MsoNormal" id="n11683"><span style="color:red" id="n11684">И ныне, тойже.</span></p>

<h3 id="n11685">Прокимен воскресный, глас 1:</h3>

<p class="MsoNormal" style="text-autospace:ideograph-numeric" id="n11686"><span style="color:red" id="n11687">Н</span>ы́не воскресну́, глаго́лет Госпо́дь,
/ положу́ся во спасе́ние, не обиню́ся о нем. <span style="color:red" id="n11688">Стих:</span> Словеса́ Госпо́дня, словеса́ чи́ста.</p>

<p class="MsoNormal" id="n11689"><span style="color:red" id="n11690">Таже другий прокимен: </span>Вся́кое
дыха́ние / да хва́лит Го́спода. <span style="color:red" id="n11691">Стих:</span>
Хвали́те Бо́га во святы́х Его́, хвали́те Его́ в
утверже́нии си́лы Его́.</p>

<h3 id="n11692">Евангелие воскресное 2-е, от Марка,<br id="n11693">
зачало 70. [Мк 16, 1–8]:</h3>

<p class="MsoNormal" id="n11694"><span style="color:red" id="n11695">В</span>о вре́мя о́но,
мину́вши суббо́те, Мари́я Магдали́на, и Мари́я Иа́ковля,
и Саломи́я купи́ша арома́ты, да прише́дше пома́жут
Иису́са. И зело́ зау́тра во еди́ну от суббо́т приидо́ша
на гроб, возсия́вшу со́лнцу. И глаго́лаху к себе́: кто
отвали́т нам ка́мень от две́рий гро́ба? [И воззре́вше
ви́деша, я́ко отвале́н бе ка́мень,] бе бо ве́лий зело́.
И вле́зше во гроб, ви́деша ю́ношу седя́ща в десны́х,
оде́яна в оде́жду белу́, и ужасо́шася. Он же глаго́ла
им: не ужаса́йтеся. Иису́са и́щете Назаряни́на распя́таго,
воста́, несть зде; се, ме́сто, иде́же положи́ша Его́.
Но иди́те, рцы́те ученико́м Его́ и Петро́ви, я́ко
варя́ет вы в Галиле́и; та́мо Его́ ви́дите, я́коже
рече́ вам. И изше́дше бежа́ша от гро́ба, имя́ше же их
тре́пет и у́жас. И никому́же ничто́же ре́ша, боя́ху
бо ся.</p>

<p class="MsoNormal" id="n11696"><span style="color:red" id="n11697">Таже глаголем:</span> Воскресе́ние
Христо́во ви́девше: <span style="color:red" id="n11698">По 50-м псалме: Сла́ва:</span>
Моли́твами Апо́столов:<span style="color:red" id="n11699"> Стихира воскресна,
глас 6-й: </span>Воскре́с Иису́с от гро́ба: <span style="color:red" id="n11700">И глаголет диакон:</span> Спаси́, Бо́же, лю́ди
Твоя́:</p>

<p class="MsoNormal" id="n11701"><span style="color:red" id="n11702">Каноны: воскресен 1-го гласа со
ирмосом на 4, и Богородицы на 2, и святых на 8.</span></p>

<h3 id="n11703">Канон воскресен, глас 1.<br id="n11704">
Песнь 1.</h3>

<p class="MsoNormal" id="n11705"><span style="color:red" id="n11706">Ирмос:</span> Твоя́ победи́тельная
десни́ца / Боголе́пно в кре́пости просла́вися, / та бо, Безсме́ртне,
/ я́ко всемогу́щая, проти́вныя сотре́, / Изра́ильтяном
/ путь глубины́ новосоде́лавшая.</p>

<p class="MsoNormal" id="n11707"><span style="color:red" id="n11708">И́</span>же рука́ма
пречи́стыма от пе́рсти / богоде́тельне испе́рва
созда́в мя, / ру́це распросте́рл еси́ на кресте́, / от
земли́ взыва́я тле́нное мое́ те́ло, / е́же от
Де́вы прия́л еси́.</p>

<p class="MsoNormal" id="n11709"><span style="color:red" id="n11710">У</span>мерщвле́ние
подъя́л еси́ мене́ ра́ди, / и ду́шу сме́рти
пре́дал еси́, / И́же вдохнове́нием боже́ственным
ду́шу ми вложи́вый, / и отреши́в ве́чных уз, и
совоскреси́в / нетле́нием просла́вил еси́.</p>

<p class="MsoNormal" id="n11711"><span style="color:red" id="n11712">Богородичен:</span> Ра́дуйся,
благода́ти исто́чниче, / ра́дуйся ле́ствице, и две́ре
небе́сная, / ра́дуйся све́щнице, и ру́чко злата́я, и
горо́ несеко́мая, / Я́же Жизнода́вца Христа́
мíрови ро́ждшая.</p>

<h4 id="n11713">Ин канон, Пресвятей Богородице.<br id="n11714">
Песнь 1, глас тойже.</h4>

<p class="MsoNormal" id="n11715"><span style="color:red" id="n11716">Ирмос:</span> Твоя́
победи́тельная:</p>

<p class="MsoNormal" id="n11717"><span style="color:red" id="n11718">К</span>у́ю Ти досто́йную
песнь на́ше принесе́т неможе́ние? / То́чию
обра́довательную, / е́йже нас Гаврии́л та́йно научи́л
есть: / ра́дуйся, Богоро́дице Де́во, Ма́ти
Неневе́стная.</p>

<p class="MsoNormal" id="n11719"><span style="color:red" id="n11720">П</span>рисноде́ве и
Ма́тери Царя́ вы́шних сил, / от чисте́йша се́рдца,
ве́рнии, духо́вне возопии́м: / ра́дуйся, Богоро́дице
Де́во, Ма́ти Неневе́стная.</p>

<h4 id="n11721">И канон всем святым, глас 8.<br id="n11722">
Песнь 1.</h4>

<p class="MsoNormal" id="n11723"><span style="color:red" id="n11724">Ирмос:</span> Песнь возсле́м,
лю́дие, / чу́дному Бо́гу на́шему, / свободи́вшему Изра́иля
от рабо́ты, / песнь побе́дную пою́ще и вопию́ще: / пои́м
Тебе́, еди́ному Влады́це.</p>

<p class="MsoNormal" id="n11725"><span style="color:red" id="n11726">Припев: </span><b id="n11727">Вси святи́и
земли́ ру́сския, моли́те Бо́га о нас.</b></p>

<p class="MsoNormal" id="n11728"><span style="color:red" id="n11729">В</span>си в пе́снех духо́вных
воспои́м согла́сно / в благоче́стии просия́вшия Боже́ственныя
отцы́ на́ша, / и́хже изнесе́ Ру́сския земли́ вся́ко
ме́сто и страна́, / и я́же Це́рковь Ру́сская воспита́.</p>

<p class="MsoNormal" id="n11730"><span style="color:red" id="n11731">Р</span>а́дуйтеся, святи́телие
седмочи́сленнии: / Васи́лие, Ефре́ме, Евге́ние, Елпи́дие,
Агафодо́ре, Евфе́рие и Капито́не, / в Херсони́се епи́скопствовавшии
/ и зе́млю на́шу кровьми́ свои́ми освяти́вшии.</p>

<p class="MsoNormal" id="n11732"><span style="color:red" id="n11733">П</span>рииди́те, мучениколю́бцы
ве́рнии, / пе́сньми почти́м первому́ченики росси́йския,
/ Фео́дора и ю́наго Иоа́нна, / и́долом не порабо́тавшия
и кро́ви своя́ за Христа́ да́вшия.</p>

<p class="MsoNormal" id="n11734"><span style="color:red" id="n11735">В</span>ели́чие на́ше и
похвала́ ты еси́, О́льго Богому́драя, / тобо́ю бо от и́дольския
ле́сти свободи́хомся. / И ны́не моли́ся за лю́ди, я́же
Бо́гу привела́ еси́.</p>

<p class="MsoNormal" id="n11736"><span style="color:red" id="n11737">Р</span>а́дуйся и весели́ся,
ра́бе Христо́в, / кня́же вели́кий и му́дрый Влади́мире,
/ моли́твенниче о душа́х на́ших; / тобо́ю бо мы вси изба́влени
есмы́ бесо́вския ле́сти. / Тем, ра́дуйся, вопие́м ти.</p>

<p class="MsoNormal" id="n11738"><span style="color:red" id="n11739">С</span>ия́ет, я́ко звезда́
на небеси́, Бо́жий иера́рх Михаи́л, / зе́млю Росси́йскую
просвети́вый / све́том позна́ния Боже́ственныя ве́ры /
и Влады́це приведы́й лю́ди но́вы, / ба́нею креще́ния
обновле́нныя.</p>

<p class="MsoNormal" id="n11740"><span style="color:red" id="n11741">Слава:</span> О блаже́ннии
страстоте́рпцы Христо́вы, Бори́се и Гле́бе, / не забу́дьте
Оте́чества ва́шего; / глад и озлобле́ние отжени́те, / междоусо́бныя
бра́ни и вся́каго грехопаде́ния изба́вите нас, упова́ющих
на вас.</p>

<p class="MsoNormal" id="n11742"><span style="color:red" id="n11743">И ныне:</span> С чи́нми А́нгел,
Влады́чице, / с честны́ми и сла́вными проро́ки, верхо́вными
апо́столы и священному́ченики и со Арха́нгелы / за ны, гре́шныя,
Бо́гу помоли́ся, / Твоего́ Покро́ва пра́здник в Росси́йстей
земли́ просла́вльшия.</p>

<p class="MsoNormal" id="n11744"><span style="color:red" id="n11745">Катавасия:</span> Отве́рзу
уста́ моя́, / и напо́лнятся Ду́ха, / и сло́во
отры́гну Цари́це Ма́тери, / и явлю́ся, све́тло
торжеству́я, / и воспою́, ра́дуяся, Тоя́ чудеса́.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11746">Песнь 3.</h3>

<p class="MsoNormal" id="n11747"><span style="color:red" id="n11748">Ирмос:</span> Еди́не ве́дый
челове́ческаго существа́ не́мощь / и ми́лостивно в не вообра́жся,
/ препоя́ши мя с высоты́ си́лою, / е́же вопи́ти Тебе́,
Святы́й, / одушевле́нный хра́ме / неизрече́нныя сла́вы
Твоея́, Человеколю́бче.</p>

<p class="MsoNormal" id="n11749"><span style="color:red" id="n11750">Б</span>ог Сый мне, Бла́же,
па́дшаго уще́дрил еси́, / и сни́ти ко мне благоволи́в,
возне́сл мя еси́ распя́тием, / е́же вопи́ти
Тебе́, Святы́й: / Хра́ме одушевле́нный неизрече́нныя
Твоея́ сла́вы, Человеколю́бче.</p>

<p class="MsoNormal" id="n11751"><span style="color:red" id="n11752">Ж</span>иво́т ипоста́сный
Христе́ сый, / в истле́вша мя, я́ко Милосе́рдый Бог,
обо́лкся, / в персть сме́ртную соше́д, Влады́ко, /
сме́ртную держа́ву разруши́л еси́, / и мертв
тридне́вен воскре́с, / в нетле́ние мя обле́кл еси́.</p>

<p class="MsoNormal" id="n11753"><span style="color:red" id="n11754">Богородичен:</span> Бо́га
заче́нши во чре́ве, Де́во, Ду́хом Пресвяты́м, /
пребыла́ еси́ неопали́ма, / поне́же Тя купина́
законополо́жнику Моисе́ю, / пали́мую нежего́мо, я́ве
предвозвести́, / огнь нестерпи́мый прие́мшую.</p>

<p class="MsoNormal" id="n11755">&nbsp;</p>

<p class="MsoNormal" id="n11756"><span style="color:red" id="n11757">Ин, ирмос:</span> Еди́не ведый:</p>

<p class="MsoNormal" id="n11758"><span style="color:red" id="n11759">О́</span>блак Тя ле́гкий
нело́жно, Де́во, имену́ем, / проро́ческим возсле́дующе
рече́нием, / прии́де бо на Тебе́ Госпо́дь / низложи́ти
еги́петския пре́лести рукотворе́ния, / и просвети́ти сим
служа́щия.</p>

<p class="MsoNormal" id="n11760"><span style="color:red" id="n11761">Т</span>я запеча́танный
вои́стинну лик проро́ческий исто́чник, / и заключе́нную
дверь именова́, де́вства Твоего́, Всепе́тая, /
я́вственне зна́мения нам пи́шуще, / е́же сохрани́ла
еси́ и по рождестве́.</p>

<p class="MsoNormal" id="n11762">&nbsp;</p>

<p class="MsoNormal" id="n11763"><span style="color:red" id="n11764">Ин, ирмос:</span> Несть свят, я́ко
Госпо́дь, / и несть пра́веден, я́ко Бог наш, / Его́же пое́т
вся тварь: / несть пра́веден па́че Тебе́, Го́споди.</p>

<p class="MsoNormal" id="n11765"><span style="color:red" id="n11766">П</span>ропове́дует пресла́вно
и па́че трубы́ вопие́т / свяще́нная и вели́кая Ла́вра,
/ тобо́ю нача́ло прии́мшая, о́тче преподо́бне Анто́ние,
/ всех росси́йских мона́хов нача́льниче, / дом же Бо́жия Ма́тери
све́тло хва́лится, поя́ Бо́гу: / утверди́хся Тобо́ю,
Го́споди.</p>

<p class="MsoNormal" id="n11767"><span style="color:red" id="n11768">В</span>оспои́м све́тло изря́днаго
в чудесе́х, вели́каго в доброде́телех / мона́шескаго о́бщаго
жития́ на Руси́ нача́льника, / сла́внаго уго́дника
Христо́ва и Пречи́стыя Богоро́дицы, блаже́ннаго Феодо́сия,
/ с ни́мже и Не́стора, достопа́мятных дея́ний списа́теля,
/ и Али́пия, живописа́ния на Руси́ нача́льника.</p>

<p class="MsoNormal" id="n11769"><span style="color:red" id="n11770">Р</span>ай мы́сленный еси́,
Пече́рская свята́я горо́, / умно́жившая у́мная древеса́,
блаже́нныя отцы́, / и́хже исчести́ поеди́ному не могу́ще,
/ о всех вку́пе хвалу́ и песнь принесе́м Еди́ному Влады́це.</p>

<p class="MsoNormal" id="n11771"><span style="color:red" id="n11772">А</span>нто́ние му́чениче,
и тве́рдый Евста́фие, вку́пе со Иоа́нном, / Ли́товския
земли́ украше́ние, / горды́ню Олге́рдову низложи́вшии,
/ умерщвля́ющия мя стра́сти угаси́те.</p>

<p class="MsoNormal" id="n11773"><span style="color:red" id="n11774">Х</span>ода́таи бу́дите, Афана́сие
преподобному́чениче, / и ты, о́троче Гаврии́ле, / за Оте́чество
ва́ше земно́е, / и за град, иде́же подвиза́лися есте́,
уму́ченнии. / Научи́те и нас дерзнове́нно Правосла́вие
испове́дати / и стра́ха вра́жия не боя́тися.</p>

<p class="MsoNormal" id="n11775"><span style="color:red" id="n11776">Д</span>а почти́тся И́ов
преподо́бный, Ла́вры Поча́евския украше́ние, / вку́пе
со все́ми уго́дники и чудотво́рцы Волы́нскими, / де́лы
свои́ми и чудесы́ облиста́вшии земли́ на́шея концы́.</p>

<p class="MsoNormal" id="n11777"><span style="color:red" id="n11778">Слава:</span> Пе́сньми свяще́нными
восхва́лим Афана́сия, Царегра́дскаго святи́теля, / свое́
благослове́ние земли́ Росси́йстей прине́сшаго / и честны́я
своя́ мо́щи, я́ко зало́г со Вселе́нскою Це́рковию
едине́ния, нам оста́вльшаго.</p>

<p class="MsoNormal" id="n11779"><span style="color:red" id="n11780">И ныне:</span> Се вре́мя
заступле́ния Пресвяты́я Богоро́дицы прии́де, / умно́жившимся
собла́зном, / се вре́мя на́ших к Ней воздыха́ний, о бра́тие,
/ рцем у́бо от всего́ се́рдца на́шего: / Влады́чице,
Влады́чице, помози́ лю́дем Твои́м.</p>

<p class="MsoNormal" id="n11781"><span style="color:red" id="n11782">Катавасия:</span> Твоя́
песносло́вцы, Богоро́дице, / Живы́й и Незави́стный
Исто́чниче, / лик себе́ совоку́пльшия, духо́вно
утверди́, / в Боже́ственней Твое́й сла́ве / венце́в
сла́вы сподо́би.</p>

<h3 id="n11783">Кондак, глас 3.<span lang="EN-US" id="n11784"><br id="n11785">
</span>Подобен: <span style="color:windowtext" id="n11786">Де́ва днесь:</span></h3>

<p class="MsoNormal" id="n11787"><span style="color:red" id="n11788">Д</span>несь лик святы́х, в
земли́ на́шей Бо́гу угоди́вших, предстои́т в Це́ркви
/ и неви́димо за ны моли́тся Бо́гу. / А́нгели с ним
славосло́вят, / и вси святи́и Це́ркве Христо́вы ему́
спра́зднуют, / о нас бо мо́лят вси ку́пно / Преве́чнаго Бо́га.</p>

<p class="MsoNormal" id="n11789"><span style="color:red" id="n11790">Икос: </span>Еде́мскаго рая́
древеса́ добропло́дная и кра́сная яви́шася святи́и, / цве́ты
благово́нныя уче́ний и плоды́ дел творя́щии, / от ни́хже
ду́ши на́ша пита́ются и глад наш духо́вный утоля́ется.
/ Прииди́те у́бо, притеце́м под сень их и ублажи́м, / я́ко
страны́ на́шея отра́ду и украше́ние, и я́ко жития́
о́браз нам и начерта́ние, / ти́и бо венцы́ прия́ша
нетле́нныя от Преве́чнаго Бо́га.</p>

<h3 id="n11791">Седален, глас 4.<span lang="EN-US" id="n11792"><br id="n11793">
</span>Подобен: <span style="color:windowtext" id="n11794">Ско́ро предвари́:</span></h3>

<p class="MsoNormal" id="n11795"><span style="color:red" id="n11796">С</span>о́лнце пра́вды
Христо́с, я́коже лучи́ вас посла́, / просвеща́ющия зе́млю
Ру́сскую, уго́дницы Бо́жии, / от ро́да на́шего просия́вшии,
/ те́мже помраче́нную ду́шу мою́ / Боже́ственными ва́шими
моли́твами осия́йте, Богоблаже́ннии.</p>

<p class="MsoNormal" id="n11797"><span style="color:red" id="n11798">Слава, и ныне, глас тойже:</span> Притеце́м,
ве́рнии, / к Боже́ственней и цельбоно́сней ри́зе Спаси́теля
на́шего Бо́га, / благоизво́лившаго сию́ пло́тию носи́ти
/ и на Кресте́ Святу́ю Свою́ Кровь излия́ти, / е́юже
искупи́ нас от рабо́ты вра́жия. / Те́м благода́рственно
вопие́м Ему́: / спаси́ святе́йшия патриа́рхи правосла́вныя,
и архиере́и, / и гра́ды, и вся лю́ди честно́ю Твое́ю
ри́зою защити́, / и спаси́ ду́ши на́ша, я́ко
Человеколю́бец.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11799">Песнь 4.</h3>

<p class="MsoNormal" id="n11800"><span style="color:red" id="n11801">Ирмос:</span> Го́ру Тя благода́тию
Бо́жиею приосене́нную, / прозорли́выма Авваку́м / усмотри́в
очи́ма, / из Тебе́ изы́ти Изра́илеву провозглаша́ше Свято́му,
/ во Спасе́ние на́ше / и обновле́ние.</p>

<p class="MsoNormal" id="n11802"><span style="color:red" id="n11803">К</span>то сей Спас и́же из
Едо́ма и́сходя, вене́ц нося́ терно́вен, /
очервле́нну ри́зу имы́й, на дре́ве ви́ся? /
Изра́илев есть Сей Святы́й, / во Спасе́ние на́ше и
обновле́ние.</p>

<p class="MsoNormal" id="n11804"><span style="color:red" id="n11805">В</span>и́дите лю́дие
непокори́вии, и устыди́теся, / Его́же бо я́ко злоде́я
вы вознести́ на крест у Пила́та испроси́сте умовре́дне, /
сме́рти разруши́в си́лу, боголе́пно воскре́с из
гро́ба.</p>

<p class="MsoNormal" id="n11806"><span style="color:red" id="n11807">Богородичен:</span> Дре́во Тя,
Де́во, жи́зни ве́мы, / не бо сне́ди плод смертоно́сный
челове́ком из Тебе́ прозябе́, / но живота́
присносу́щнаго наслажде́ние, / во Спасе́ние нас пою́щих Тя.</p>

<p class="MsoNormal" id="n11808">&nbsp;</p>

<p class="MsoNormal" id="n11809"><span style="color:red" id="n11810">Ин, ирмос:</span> Го́ру Тя
благода́тию:</p>

<p class="MsoNormal" id="n11811"><span style="color:red" id="n11812">С</span>лы́ши чуде́с
не́бо, и внуша́й земле́, / я́ко Дщи пе́рстнаго
у́бо па́дшаго Ада́ма, Бо́гу нарече́на бысть, / и
Своему́ Соде́телю Роди́тельница, / на Спасе́ние на́ше
и обновле́ние.</p>

<p class="MsoNormal" id="n11813"><span style="color:red" id="n11814">П</span>ое́м вели́кое и
стра́шное Твое́ та́инство, / преми́рных бо утаи́вся
чинонача́лий, / на Тя И́же сый сни́де я́ко дождь на
руно́, Всепе́тая, / на Спасе́ние нас пою́щих Тя.</p>

<p class="MsoNormal" id="n11815">&nbsp;</p>

<p class="MsoNormal" id="n11816"><span style="color:red" id="n11817">Ин, ирмос:</span> Из горы́
приосене́нныя Сло́ве, проро́к, / еди́ныя Богоро́дицы,
/ хотя́ще воплоти́тися, богови́дно усмотри́, / и со стра́хом
славосло́вяше си́лу Твою́.</p>

<p class="MsoNormal" id="n11818"><span style="color:red" id="n11819">О</span>снова́теля и первонача́льника
гра́да Москвы́, / Богоблаже́нный кня́же Дании́ле,
показа́ тя Госпо́дь; / к Нему́ же непреста́нно моля́ся,
/ град Москву́, и всю зе́млю ру́сскую от бед спаси́, / и
благове́рныя лю́ди ми́лостивно посети́.</p>

<p class="MsoNormal" id="n11820"><span style="color:red" id="n11821">М</span>о́лим вас, святи́телие
Христо́вы / Пе́тре, Алекси́е, Ио́но и Фили́ппе, и вси
про́чии Моско́встии чудотво́рцы, / душе́вное смуще́ние
и печа́ли бу́рю разори́ти / и тишину́ нам пода́ти к Бо́гу
ва́шими моли́твами.</p>

<p class="MsoNormal" id="n11822"><span style="color:red" id="n11823">П</span>ервопресто́льник Апо́стольския
Це́ркве, / и испове́дник Правосла́вныя ве́ры, / и други́й
Златоу́ст во обличе́ние грехолю́бных и мяте́жных, / и строи́тель
правосла́внаго ца́рствия был еси́, святи́телю Ермоге́не,
/ и за сие́ темни́цею и гла́дом му́чим был еси́, / и
прия́т от Бо́га неувяда́емый вене́ц. / Те́мже с му́ченики
весели́шися.</p>

<p class="MsoNormal" id="n11824"><span style="color:red" id="n11825">Д</span>несь ра́дуется сла́вный
град Москва́, / и весе́лия исполня́ется вся Росси́я; / честна́я
же оби́тель твоя́, Богоблаже́нне Се́ргие, хва́лящися
украша́ется, / име́ющи в себе́ честны́я мо́щи твоя́,
/ я́ко сокро́вище неоску́дное и пречу́дное.</p>

<p class="MsoNormal" id="n11826"><span style="color:red" id="n11827">П</span>е́сньми свяще́нными
восхва́лим / преподо́бнаго Ни́кона, послуша́ния рачи́теля,
/ с ни́мже воспои́м и Стефа́на, Са́вву, Андрони́ка / и
вся преподо́бныя ученики́ и собесе́дники вели́каго Се́ргия,
/ и́хже моли́твами сы́нове росси́йстии спаса́ются.</p>

<p class="MsoNormal" id="n11828"><span style="color:red" id="n11829">Е</span>гда́ не бысть ни гра́да,
ни ве́си, ни де́бри, / во е́же укры́тися лю́дем росси́йским
от мучи́тельства враго́в, / и́мже грех ра́ди свои́х
пре́дани бы́ша, / тогда́ ты, преподо́бне Диони́сие, / кре́пкое
прибе́жище всем стра́ждущим яви́лся еси́.</p>

<p class="MsoNormal" id="n11830"><span style="color:red" id="n11831">Слава:</span> О прему́дрии Васи́лие,
Макси́ме и Иоа́нне Моско́встии, / и вси Христа́ ра́ди
юро́дивии Росси́йстии, чу́днии житие́м и ра́зумом! / Мо́лим
вас, блаже́ннии, / моли́те Христа́ Бо́га на́шего за
земно́е Оте́чество ва́ше, / и всем ве́рным спасе́ние
испроси́те.</p>

<p class="MsoNormal" id="n11832"><span style="color:red" id="n11833">И ныне:</span> Богоро́дице Де́во,
упова́ние христиа́ном, / проба́ви и нам дре́вния ми́лости
Твоя́, бы́вшия отце́м на́шим, / покры́й и соблюди́
нас от вся́каго зла.</p>

<p class="MsoNormal" id="n11834"><span style="color:red" id="n11835">Катавасия:</span> Седя́й в
Сла́ве / на Престо́ле Божества́ / во о́блаце ле́гце, /
прии́ди Иису́с Пребоже́ственный, / Нетле́нною Дла́нию
/ и спасе́ зову́щия: / сла́ва, Христе́, си́ле Твое́й.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11836">Песнь 5.</h3>

<p class="MsoNormal" id="n11837"><span style="color:red" id="n11838">Ирмос:</span> Просвети́вый сия́нием
прише́ствия Твоего́, Христе́, / и освети́вый Кресто́м Твои́м
/ ми́ра концы́, / сердца́ просвети́ / све́том
Твоего́ Богоразу́мия, / правосла́вно пою́щих Тя.</p>

<p class="MsoNormal" id="n11839"><span style="color:red" id="n11840">П</span>а́стыря овца́м
вели́каго и Го́спода, / иуде́и дре́вом кре́стным
умертви́ша, / но Той я́ко о́вцы, ме́ртвыя, во а́де
погребе́нныя, / держа́вы сме́ртныя изба́ви.</p>

<p class="MsoNormal" id="n11841"><span style="color:red" id="n11842">К</span>ресто́м Твои́м мир
благовести́в, / и пропове́дав пле́нным, Спа́се мой,
оставле́ние, / держа́ву иму́щаго посрами́л еси́,
Христе:́ / на́га, обнища́вша показа́вый Боже́ственным
воста́нием Твои́м.</p>

<p class="MsoNormal" id="n11843"><span style="color:red" id="n11844">Богородичен:</span> Проше́ния
ве́рно прося́щих, Всепе́тая, не пре́зри, / но приими́,
и сия́ доноша́й Сы́ну Твоему́, Пречи́стая, /
Бо́гу Еди́ному Благоде́телю, / Тебе́ бо
Предста́тельницу стяжа́хом.</p>

<p class="MsoNormal" id="n11845">&nbsp;</p>

<p class="MsoNormal" id="n11846"><span style="color:red" id="n11847">Ин, ирмос:</span> Просвети́вый
сия́нием:</p>

<p class="MsoNormal" id="n11848"><span style="color:red" id="n11849">В</span>еселя́тся
небе́сныя си́лы зря́ще Тя, / ра́дуются с ни́ми
челове́ков собра́ния, / Рождество́м бо Твои́м
совокупи́шася, Де́во Богоро́дице, / е́же досто́йно
сла́вим.</p>

<p class="MsoNormal" id="n11850"><span style="color:red" id="n11851">Д</span>а дви́жатся вси
язы́цы челове́честии и мы́сли, / к похвале́
челове́ческаго вои́стинну удобре́ния, / Де́ва
предстои́т я́ве сла́вящи, / ве́рою Тоя́ пою́щих
чудеса́.</p>

<p class="MsoNormal" id="n11852">&nbsp;</p>

<p class="MsoNormal" id="n11853"><span style="color:red" id="n11854">Ин, ирмос:</span> Страсте́й мя
мглы, / я́ко от глубо́кия но́щи избавля́яй, / у́треневати
сподо́би дух мой, молю́ся, / во све́те дне повеле́ний Твои́х,
Христе́.</p>

<p class="MsoNormal" id="n11855"><span style="color:red" id="n11856">В</span>ели́каго Нова́града
первопа́стырие, / Ники́то, Иоа́нне и Григо́рие, / Феокти́сте,
Евфи́мие, и Серапио́не, / вы в дому́ Прему́дрости Бо́жия,
я́ко фи́никсы, процвели́ есте́, / словесы́ благопло́дными
и непоро́чным житие́м.</p>

<p class="MsoNormal" id="n11857"><span style="color:red" id="n11858">С</span>ве́тло да похва́лятся
кня́зи Новгоро́дстии, / Влади́мир, Святы́я Софи́и
пречу́дныя устрои́тель, / с ма́терию свое́ю А́нною, и
Мстисла́в, и Фео́дор, / с ни́ми же и вси от ро́да князе́й
Росси́йских житие́м богоуго́дным просия́вшии, / Боже́ственными
да воспою́тся пе́сньми.</p>

<p class="MsoNormal" id="n11859"><span style="color:red" id="n11860">Д</span>и́внаго Варлаа́ма,
Новгоро́дскую добро́ту, всеросси́йскаго свети́льника, / и
Анто́ния, от Ри́ма на ка́мени по волна́м морски́м
преплы́вшаго, / кто досто́йно просла́вит от земны́х?</p>

<p class="MsoNormal" id="n11861"><span style="color:red" id="n11862">Е</span>де́мскаго рая́,
прииди́те, ви́дим цве́ты присножи́зненныя и богопрозябе́нныя,
/ по́двиги отце́в, в преде́лех Новгоро́дских просия́вших,
/ и́хже есть еди́н де́латель Госпо́дь.</p>

<p class="MsoNormal" id="n11863"><span style="color:red" id="n11864">В</span>се́волод кро́ткий
и Довмо́нт, Пско́ву стена́ необори́мая, / и Нико́ла
блаже́нный и Корни́лий, / Ливо́нскую чудь святы́м креще́нием
просвети́вый, / пе́сньми да воспою́тся.</p>

<p class="MsoNormal" id="n11865"><span style="color:red" id="n11866">В</span>е́ру правосла́вную
пред лати́ны пропове́давшии, / к ве́чным востеко́ша оби́телем,
Иси́дор пресви́тер, / и с ним собо́р му́ченический во Ю́рьеве,
гра́де Ливо́нстем, / и све́тло Царе́ви сил предстоя́ще,
/ мо́лятся о нас, почита́ющих па́мять их.</p>

<p class="MsoNormal" id="n11867"><span style="color:red" id="n11868">Слава:</span> Евфроси́нию, ра́дование
По́лотское и де́вам сия́ние, / Христе́ мой, Тебе́
приво́дим моли́твенницу, / ея́же ра́ди спаси́ ны.</p>

<p class="MsoNormal" id="n11869"><span style="color:red" id="n11870">И ныне:</span> Те́плая Засту́пница
к Тебе́ прибега́ющим и ненаде́ющихся наде́жда, / виждь
озлобле́ние люде́й Твои́х / и зна́мение ми́лости яви́
нам, Пречи́стая.</p>

<p class="MsoNormal" id="n11871"><span style="color:red" id="n11872">Катавасия:</span> Ужасо́шася
вся́ческая / о Боже́ственней сла́ве Твое́й, / Ты бо,
Неискусобра́чная Де́во, / име́ла еси́ во утро́бе над
все́ми Бо́га / и родила́ еси́ Безле́тнаго Сы́на,
/ всем воспева́ющим Тя / мир подава́ющая.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11873">Песнь 6.</h3>

<p class="MsoNormal" id="n11874"><span style="color:red" id="n11875">Ирмос:</span> Обы́де нас после́дняя
бе́здна, / несть избавля́яй, / вмени́хомся, / я́ко о́вцы
заколе́ния, / спаси́ лю́ди Твоя́, Бо́же наш, / Ты бо кре́пость
немощству́ющих и исправле́ние.</p>

<p class="MsoNormal" id="n11876"><span style="color:red" id="n11877">С</span>огреше́нием
первозда́ннаго, Го́споди, лю́те уязви́хомся, / ра́ною
же исцели́хомся Твое́ю, / е́юже за ны уязви́лся еси́,
Христе́, / Ты бо кре́пость немощству́ющих и исправле́ние.</p>

<p class="MsoNormal" id="n11878"><span style="color:red" id="n11879">В</span>озве́л ны еси́ из
а́да, Го́споди, / ки́та уби́в всея́дца,
Всеси́льне, / Твое́ю держа́вою низложи́в того́
си́лу, / Ты бо Живо́т, и Свет еси́, и Воскресе́ние.</p>

<p class="MsoNormal" id="n11880"><span style="color:red" id="n11881">Богородичен:</span> Веселя́тся
о Тебе́, Де́во Пречи́стая, / ро́да на́шего
пра́отцы, Еде́м восприе́мше Тобо́ю, / его́же
преступле́нием погуби́ша, / Ты бо, Чи́стая, и пре́жде
Рождества́, и по Рождестве́ еси́.</p>

<p class="MsoNormal" id="n11882">&nbsp;</p>

<p class="MsoNormal" id="n11883"><span style="color:red" id="n11884">Ин, ирмос:</span> Обы́де нас:</p>

<p class="MsoNormal" id="n11885"><span style="color:red" id="n11886">П</span>редстоя́т
раболе́пне Рождеству́ Твоему́ чи́ни небе́снии, /
дивя́щеся досто́йно Твоему́ безсе́менному Рождеству́,
Присноде́во, / Ты бо, Чи́стая, и пре́жде Рождества́, и по
Рождестве́ еси́.</p>

<p class="MsoNormal" id="n11887"><span style="color:red" id="n11888">В</span>оплоти́ся пре́жде
сый Безпло́тен, Сло́во из Тебе́, Пречи́стая, /
вся́ческая во́лею творя́й, / безтеле́сных во́инства
приведы́й от небытия́, я́ко Всеси́лен.</p>

<p class="MsoNormal" id="n11889">&nbsp;</p>

<p class="MsoNormal" id="n11890"><span style="color:red" id="n11891">Ин, ирмос:</span> Содержи́ма мя
приими́, Человеколю́бче, грехи́ мно́гими / и припа́дающа
щедро́там Твои́м, / я́ко проро́ка, Го́споди, и спаси́
мя.</p>

<p class="MsoNormal" id="n11892"><span style="color:red" id="n11893">Е</span>ва́нгельски, преподо́бнии
Зоси́мо, Савва́тие и Ге́рмане, Христа́ возлюби́вше, / м<span lang="EN-US" id="n11894">i</span>ра отврати́стеся, / в непроходи́мыя же пусты́я
о́стровы Солове́цкия заше́дше, / вся́кия доброде́тели
о́бразу навыко́сте, / му́дрей пчеле́ подо́бящеся, / и прия́телище
изря́дно Ду́ху Свято́му бы́сте, прему́дрии.</p>

<p class="MsoNormal" id="n11895"><span style="color:red" id="n11896">В</span>ели́каго в чудесе́х
преподо́бнаго Три́фона воспои́м, Ко́льскаго просвети́теля,
/ в после́дних конце́х се́верныя страны́ возсия́вша, /
и от го́рькия рабо́ты бесо́вския лю́ди изба́вльша, / и
святы́м креще́нием просвети́вша.</p>

<p class="MsoNormal" id="n11897"><span style="color:red" id="n11898">Р</span>а́дуйся, пусты́не,
пре́жде безпло́дная и необита́емая, / ны́не же, я́ко
крин, цвету́щая и и́ноков мно́жеством испо́лненная; / взыгра́йте,
го́ры Валаа́ма и вся древа́ дубра́вная, / хва́ляще Се́ргия
и Ге́рмана, / вку́пе же и Арсе́ния Коне́вскаго со Алекса́ндром
Сви́рским, / отцы́ всехва́льныя.</p>

<p class="MsoNormal" id="n11899"><span style="color:red" id="n11900">Ж</span>ития́ сего́
непостоя́нную пучи́ну / немяте́жно преше́л еси́,
преподо́бне Кири́лле, / ко́рмчую Ма́терь Бо́жию име́я,
/ и ты, Ио́сифе, Во́лоцкая похвало́, и Ни́ле нестяжа́телю,
/ на воде́ поко́йне и на зла́це воздержа́ния / учени́к
ва́ших стада́ му́дре упа́сшии, / и ны́не с ни́ми неви́димо
водворя́ющеся, / моли́теся о чту́щих па́мять ва́шу.</p>

<p class="MsoNormal" id="n11901"><span style="color:red" id="n11902">Я́</span>ко со́лнце просия́л
еси́ в мона́шеских собо́рех, / от ю́наго во́зраста
освяще́н был еси́, / я́коже зарю́ испуща́я доброде́тели
твоего́ жития́, Прилу́цкий Дими́трие, / Богоно́се о́тче
преподо́бне.</p>

<p class="MsoNormal" id="n11903"><span style="color:red" id="n11904">Б</span>огоуго́дно пожи́в,
пусты́ни, я́ко гра́ды, сотвори́л еси́ потре́бны и
душеполе́зны, / исто́чник исцеле́ний пролива́я ве́рою
чту́щим тя, Диони́сие преподо́бне.</p>

<p class="MsoNormal" id="n11905"><span style="color:red" id="n11906">Слава:</span> Лику́й, Фиваи́до
Ру́сская, / красу́йтеся, пусты́ни и де́бри Оло́нецкия,
Белозе́рския и Волого́дския, / возрасти́вшия свято́е и сла́вное
отце́в мно́жество, / чу́дным житие́м всех наставля́ющих
м<span lang="EN-US" id="n11907">i</span>ру не прилепля́тися, / крест же свой на ра́мена
взя́ти и во след Христу́ ше́ствовати.</p>

<p class="MsoNormal" id="n11908"><span style="color:red" id="n11909">И ныне:</span> Твое́ю Де́во,
всечестно́ю ико́ною Творе́ц всех чудоде́йствова, / спасе́
ца́рский град от нахожде́ния иноплеме́нных; / си́це и Росси́йстей
стране́ бу́ди, Госпоже́ Цари́це, покро́в и заступле́ние,
/ спаса́ющи от всех наве́т вра́жиих.</p>

<p class="MsoNormal" id="n11910"><span style="color:red" id="n11911">Катавасия:</span> Боже́ственное
сие́ и всечестно́е / соверша́юще пра́зднество, /
Богому́дрии, Богома́тере, / прииди́те, рука́ми
воспле́щим, / от Нея́ ро́ждшагося Бо́га сла́вим.</p>

<h3 id="n11912">Кондак воскресен, глас 1.<br id="n11913">
Подобен: <span style="color:windowtext" id="n11914">Егда́ прии́деши:</span></h3>

<p class="MsoNormal" id="n11915"><span style="color:red" id="n11916">В</span>оскре́сл еси́, я́ко
Бог, из гро́ба во сла́ве, / и мир совоскреси́л еси́; / и естество́
челове́ческое я́ко Бо́га воспева́ет Тя, и смерть исчезе́;
/ Ада́м же лику́ет, Влады́ко; / Е́ва ны́не от уз избавля́ема
ра́дуется, зову́щи: / Ты еси́, И́же всем подая́, Христе́,
воскресе́ние.</p>

<p class="MsoNormal" id="n11917"><span style="color:red" id="n11918">Икос воскресен:</span> Воскре́сшаго
тридне́вно воспои́м я́ко Бо́га Всеси́льна, / и врата́
а́дова сте́ршаго, / и я́же от ве́ка из гро́ба воздви́гшаго,
/ мvроно́сицам я́вльшагося, я́коже благоизво́лил есть, /
пре́жде сим е́же ра́дуйтеся, реки́й, / и апо́столом ра́дость
возвеща́я, я́ко Еди́н Жизнода́вец. / Те́мже ве́рою
жены́ ученико́м зна́мения побе́ды благовеству́ют, / и
ад стене́т, и смерть рыда́ет, / мiр же весели́тся, и вси с ним
ра́дуются. / Ты бо по́дал еси́, Христе́, всем Воскресе́ние.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11919">Песнь 7.</h3>

<p class="MsoNormal" id="n11920"><span style="color:red" id="n11921">Ирмос:</span> Тебе́ у́мную,
Богоро́дице, пещь / разсмотря́ем, ве́рнии, / я́коже бо о́троки
спасе́ три Превозноси́мый, / мир обнови́, / во чре́ве Твое́м
всеце́л, / хва́льный отце́в Бог и препросла́влен.</p>

<p class="MsoNormal" id="n11922"><span style="color:red" id="n11923">У</span>боя́ся земля́,
сокры́ся со́лнце, и поме́рче свет, / раздра́ся
церко́вная боже́ственная заве́са, / ка́мение же
разсе́деся, / на кресте́ бо ви́сит Пра́ведный, /
Хва́льный отце́в Бог, и препросла́влен.</p>

<p class="MsoNormal" id="n11924"><span style="color:red" id="n11925">Т</span>ы быв а́ки
безпомо́щен, / и уя́звен в ме́ртвых во́лею нас ра́ди /
превозноси́мый, вся свободи́л еси́, / и держа́вною
руко́ю совоскреси́л еси́, / хва́льный отце́в Бог, и
препросла́влен.</p>

<p class="MsoNormal" id="n11926"><span style="color:red" id="n11927">Богородичен:</span> Ра́дуйся,
исто́чниче присноживы́я воды́. / Ра́дуйся, раю́
пи́щный. / Ра́дуйся, стено́ ве́рных. / Ра́дуйся,
Неискусобра́чная. / Ра́дуйся, всемíрная Ра́досте, /
Е́юже нам возсия́ / Хва́льный отце́в Бог, и
препросла́влен.</p>

<p class="MsoNormal" id="n11928">&nbsp;</p>

<p class="MsoNormal" id="n11929"><span style="color:red" id="n11930">Ин, ирмос:</span> Тебе́
у́мную:</p>

<p class="MsoNormal" id="n11931"><span style="color:red" id="n11932">Т</span>я, Богоро́дице,
ле́ствицу Иа́ков проро́чески разумева́ет, / Тобо́ю бо
Превозноси́мый на земли́ яви́ся, / и с челове́ки
поживе́, я́ко благоволи́, / Хва́льный отце́в Бог и
Препросла́влен.</p>

<p class="MsoNormal" id="n11933"><span style="color:red" id="n11934">Р</span>а́дуйся, Чи́стая,
из Тебе́ про́йде Па́стырь, / И́же во Ада́мову
ко́жу обо́лкся вои́стинну Превозноси́мый, / во всего́
мя челове́ка, за благоутро́бие непости́жное, / Хва́льный
отце́в Бог и Препросла́влен.</p>

<p class="MsoNormal" id="n11935">&nbsp;</p>

<p class="MsoNormal" id="n11936"><span style="color:red" id="n11937">Ин, ирмос:</span> На по́ле Деи́ре
/ иногда́ мучи́тель пещь поста́ви на муче́ние богоно́сных,
/ в не́йже три о́троки песносло́вяху Еди́наго Бо́га, /
тро́ично воспева́ху, глаго́люще: / отце́в Бо́же,
благослове́н еси́.</p>

<p class="MsoNormal" id="n11938"><span style="color:red" id="n11939">Л</span>ео́нтий, Иса́ия и
Игна́тий, Иа́ков и Фео́дор, / честни́и Ду́ха сосу́ды
и Росто́ву честно́е украше́ние, / Авраа́мий, бесо́в
лука́вых му́жественный томи́тель, / и други́й Иоаса́ф,
в Росси́и просия́вый, Петр царе́вич / и Ирина́рх, самопроизво́льный
страда́лец, / со ины́ми Росто́вскими чудотво́рцы Боже́ственными
да воспою́тся пе́сньми.</p>

<p class="MsoNormal" id="n11940"><span style="color:red" id="n11941">З</span>асту́пницы и покрови́телие
гра́ду Влади́миру вы есте́ по Бо́зе, / му́жественный
Алекса́ндре, Све́ев победи́телю, / Гео́ргие, ду́шу
свою́ на бра́ни за це́рковь Бо́жию и за лю́ди положи́вый;
/ Андре́е, Ру́сския земли́ устрои́телю, с целому́дренным
Гле́бом, и Авраа́мие преподо́бне, / я́ко Ева́нгельский
купе́ц страда́ньми свои́ми Ца́рство Небе́сное купи́вый;
/ напра́вите нас ко приста́нищу спасе́ния, / вы бо есте́ ве́рным
огражде́ние.</p>

<p class="MsoNormal" id="n11942"><span style="color:red" id="n11943">И</span>оа́нну и Фео́дору
сла́ва, Су́ждальским свети́льником, / с ни́ми да пою́тся
и Евфи́мий, в по́двизех превысо́кий, / вели́каго Се́ргия
собесе́дник, / и Евфроси́ния, пресве́тлая Су́ждальская
звезда́.</p>

<p class="MsoNormal" id="n11944"><span style="color:red" id="n11945">Д</span>а почте́н бу́дет
Ники́та, / покая́ния о́браз, на столпе́ подвиза́выйся /
и от сро́дник смерть прие́мый, / и Дании́л, ме́ртвых
погреба́тель; / с ни́миже и Андре́й, сла́ву княже́ния
оста́вивый / и в нище́тне о́бразе житие́ сконча́вый, /
Переясла́встии чудотво́рцы.</p>

<p class="MsoNormal" id="n11946"><span style="color:red" id="n11947">К</span>онстанти́не, апо́столе
и просвети́телю Му́ромския земли́, / с благоро́дными ча́ды
твои́ми Фео́дором и Михаи́лом, / и Пе́тре хра́брый и
благочести́вый, го́рдости зми́я победи́вый, / с му́дрою
супру́жницею твое́ю Февро́ниею / и с пра́ведною Иулиани́ею
ми́лостивою / о нас Христа́ моли́те.</p>

<p class="MsoNormal" id="n11948"><span style="color:red" id="n11949">Т</span>верска́я похвало́,
Арсе́ние святи́телю, / Михаи́ле кня́же и му́чениче, / и
А́нно, гра́да Ка́шина сокро́вище; / Ни́ле и Мака́рие
преподо́бнии, / Ефре́ме, гра́да Торжка́ просвети́телю,
/ со Арка́дием и Иулиани́ею, цве́том целому́дрия, / о нас
Христа́ умоли́те.</p>

<p class="MsoNormal" id="n11950"><span style="color:red" id="n11951">Слава:</span> Ору́жием ва́ших
моли́тв, / благове́рнии кня́зи и преподо́бнии Фео́доре
и Дави́де с Константи́ном, / победи́сте де́моны и с Небесе́
благода́ть прия́сте / исцеля́ти боле́зни и отгоня́ти
ду́хи лука́выя от взыва́ющих: / благослове́н еси́, Бо́же
оте́ц на́ших.</p>

<p class="MsoNormal" id="n11952"><span style="color:red" id="n11953">И ныне:</span> Пода́ждь нам по́мощь
мольба́ми Твои́ми, Пречи́стая Богоро́дице; / ско́рби у́бо
нахо́дят на ны и печа́ли умножа́ются, врази́ ополча́ются.
/ Но Ты, Пречи́стая, предста́вши, изба́ви, / враго́в на́ших
возноше́ние низложи́, / побе́ду нам да́руй, / да посра́мятся
вси, явля́ющии рабо́м Твои́м зла́я.</p>

<p class="MsoNormal" id="n11954"><span style="color:red" id="n11955">Катавасия:</span> Не послужи́ша
тва́ри Богому́дрии / па́че Созда́вшаго, / но,
о́гненное преще́ние му́жески попра́вше, / ра́довахуся,
пою́ще: / препе́тый отце́в Госпо́дь и Бог благослове́н
еси́.</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n11956">Песнь 8.</h3>

<p class="MsoNormal" id="n11957"><span style="color:red" id="n11958">Ирмос:</span> В пещи́ о́троцы
Изра́илевы, / я́коже в горни́ле, / добро́тою благоче́стия
чисте́е зла́та блеща́хуся, глаго́люще: / благослови́те,
вся дела́ Госпо́дня, Го́спода, / по́йте и превозноси́те
во вся ве́ки.</p>

<p class="MsoNormal" id="n11959"><span style="color:red" id="n11960">И́</span>же во́лею вся
творя́й, и претворя́яй, / обраща́яй сень сме́ртную в
ве́чную жизнь, / стра́стию Твое́ю, Сло́ве Бо́жий, /
Тебе́ непреста́нно вся дела́ Госпо́дня, / Го́спода
пои́м, и превозно́сим во вся ве́ки.</p>

<p class="MsoNormal" id="n11961"><span style="color:red" id="n11962">Т</span>ы разори́л еси́
сокруше́ние, Христе́, и окая́нство, / во врате́х и
тверды́нях а́довых, / воскре́с из гро́ба тридне́вен. /
Тебе́ непреста́нно вся дела́, я́ко Го́спода,
пою́т, / и превозно́сят во вся ве́ки.</p>

<p class="MsoNormal" id="n11963"><span style="color:red" id="n11964">Богородичен:</span> Я́же без
се́мене и преесте́ственне от облиста́ния Боже́ственнаго /
Ро́ждшую би́сера многоце́ннаго Христа́, воспои́м
глаго́люще: / благослови́те вся дела́ Госпо́дня,
Го́спода, / по́йте и превозноси́те Его́ во вся ве́ки.</p>

<p class="MsoNormal" id="n11965">&nbsp;</p>

<p class="MsoNormal" id="n11966"><span style="color:red" id="n11967">Ин, ирмос:</span> В пещи́
о́троцы Изра́илевы:</p>

<p class="MsoNormal" id="n11968"><span style="color:red" id="n11969">Ч</span>ерто́г
светови́дный, из него́же всех Влады́ка, / я́ко Жени́х
произы́де Христо́с, / воспои́м вси вопию́ще: / вся
дела́ Госпо́дня, Го́спода по́йте, / и превозноси́те во
вся ве́ки.</p>

<p class="MsoNormal" id="n11970"><span style="color:red" id="n11971">Р</span>а́дуйся, Престо́ле
сла́вный Бо́жий, / ра́дуйся, ве́рных стено́, /
Е́юже су́щим во тьме возсия́ свет Христо́с, / Тебе́
блажа́щим, и вопию́щим: / вся дела́ Госпо́дня, Го́спода
по́йте, / и превозноси́те во вся ве́ки.</p>

<p class="MsoNormal" id="n11972">&nbsp;</p>

<p class="MsoNormal" id="n11973"><span style="color:red" id="n11974">Ин, ирмос:</span> Победи́тели
мучи́теля и пла́мене / благода́тию Твое́ю бы́вше, / за́поведей
Твои́м зело́ прилежа́ще, / о́троцы вопия́ху: / благослови́те,
вся дела́ Госпо́дня, Го́спода.</p>

<p class="MsoNormal" id="n11975"><span style="color:red" id="n11976">К</span>расу́йся, гра́де
Каза́нь, име́я моли́твенники своя́, / преподо́бных Гу́рия,
Варсоно́фия и Ге́рмана, отгна́вших от тебе́ тьму неве́рия,
/ и Иоа́нна му́ченика, и Стефа́на, и Петра́, / оте́ческое
нече́стие оста́вльших и мече́м от соплеме́нник в Небе́сное
оте́чество преше́дших.</p>

<p class="MsoNormal" id="n11977"><span style="color:red" id="n11978">С</span>вяще́ннаго Писа́ния
от ю́ности научи́вся, богоно́се Стефа́не, / ра́лом
слове́с твои́х оледене́вшая Пе́рмских люде́й сердца́
возде́лал еси́, / и Боже́ственное се́мя в них все́яв, /
плод кра́сный Христу́ прине́сл еси́.</p>

<p class="MsoNormal" id="n11979"><span style="color:red" id="n11980">Д</span>а весели́тся Сиби́рская
страна́; / в тебе́ бо Госпо́дь яви́ уго́дники Своя́,
/ пра́веднаго Симео́на Верхоту́рскаго, и Ирку́тския святи́тели:
Инноке́нтия, Софро́ния и Иоа́нна, / но́выя ди́вныя
свети́льники и чудотво́рцы.</p>

<p class="MsoNormal" id="n11981"><span style="color:red" id="n11982">И</span>ера́рше Богому́дре
Дими́трие, / жити́й святы́х списа́телю и ревни́телю о́нем
до́брый, / тех сла́вы моли́твами твои́ми яви́ ны о́бщники.</p>

<p class="MsoNormal" id="n11983"><span style="color:red" id="n11984">С</span>вяти́телю о́тче
Митрофа́не, пе́рвый Воро́нежу па́стырю, / му́жество ве́лие
яви́вый, / преще́ния царе́ва и сме́рти не убоя́вся / и
в простоте́ ду́шу свою́ спасы́й, моли́ Бо́га о
нас.</p>

<p class="MsoNormal" id="n11985"><span style="color:red" id="n11986">Я́</span>ко пчела́, мед
сла́дкий от цве́тов скороувяда́ющих собра́л еси́, о́тче
Ти́хоне, / от тле́ннаго м<span lang="EN-US" id="n11987">i</span>ра духо́вное
сокро́вище, / и́мже всех нас услажда́еши.</p>

<p class="MsoNormal" id="n11988"><span style="color:red" id="n11989">Благослови́м Отца́ и
Сы́на и Свята́го Ду́ха, Го́спода.</span></p>

<p class="MsoNormal" id="n11990"><span style="color:red" id="n11991">В</span>ои́стинну ди́вна и
па́че сло́ва чудеса́ Твоя́, Феодо́сие, о́тче наш;
/ яви́лся бо еси́ красота́ гра́ду Черни́гову, / сла́ва
це́ркви Росси́йстей, / правосла́вныя ве́ры небе́сный
пропове́дник, / и́стины свиде́тель непрело́жный.</p>

<p class="MsoNormal" id="n11992"><span style="color:red" id="n11993">И ны́не и при́сно и во
ве́ки веко́в, ами́нь.</span></p>

<p class="MsoNormal" id="n11994"><span style="color:red" id="n11995">Т</span>ы похвала́ христиа́ном
еси́, Влады́чице, / Ты ору́жие на враги́ и стена́ к
Тебе́ прибега́ющим. / Тя и ны́не на по́мощь призыва́ем,
Госпоже́, / не даждь вознести́ся на лю́ди Твоя́ враго́м,
/ и́же Тебе́ не хва́лят, ни Сы́на Твоего́, Богоро́дице,
/ и Твое́й ико́не не кла́няются; / сих победи́, и ду́ши
на́ша спаси́.</p>

<p class="MsoNormal" id="n11996"><span style="color:red" id="n11997">Хва́лим, благослови́м, покланя́емся
Го́сподеви, пою́ще и превознося́ще во вся ве́ки.</span></p>

<p class="MsoNormal" id="n11998"><span style="color:red" id="n11999">Катавасия:</span> О́троки
благочести́выя в пе́щи / Рождество́ Богоро́дичо
спасло́ есть; / тогда́ у́бо образу́емое, / ны́не же
де́йствуемое, / вселе́нную всю воздвиза́ет пе́ти
Тебе́: / Го́спода по́йте, дела́, / и превозноси́те
Его́ во вся ве́ки.</p>

<p class="MsoNormal" id="n12000"><span style="color:red" id="n12001">Поем,</span> Честне́йшую:</p>

<h3 style="margin-top:12.0pt;margin-right:0in;margin-bottom:6.0pt;margin-left:
0in;text-indent:0in" id="n12002">Песнь 9.</h3>

<p class="MsoNormal" id="n12003"><span style="color:red" id="n12004">Ирмос:</span> О́браз чи́стаго
рождества́ Твоего́, / огнепали́мая купина́ / показа́ неопа́льная;
/ и ны́не на нас / напа́стей свире́пеющую угаси́ти, мо́лимся,
пещь, / да Тя, Богоро́дице, / непреста́нно велича́ем.</p>

<p class="MsoNormal" id="n12005"><span style="color:red" id="n12006">О</span> ка́ко, лю́дие
беззако́ннии и непокори́вии, / лука́вая совеща́вше, /
го́рдаго и нечести́ваго оправди́ша, / Пра́веднаго же на
дре́ве осуди́ша Го́спода сла́вы, / Его́же
досто́йно велича́ем!</p>

<p class="MsoNormal" id="n12007"><span style="color:red" id="n12008">С</span>па́се А́гнче
Непоро́чне, / И́же мíра грехи́ взе́мый, / Тебе́
сла́вим воскре́сшаго тридне́вно, / со Отце́м и
Боже́ственным Твои́м Ду́хом, / и Го́спода сла́вы, /
Его́же богосло́вяще, велича́ем.</p>

<p class="MsoNormal" id="n12009"><span style="color:red" id="n12010">Богородичен:</span> Спаси́
лю́ди Твоя́, Го́споди, / и́хже стяжа́л еси́
честно́ю Твое́ю кро́вию, / це́рквам Твои́м подая́
мир, Человеколю́бче, / Богоро́дицы моли́твами.</p>

<p class="MsoNormal" id="n12011">&nbsp;</p>

<p class="MsoNormal" id="n12012"><span style="color:red" id="n12013">Ин, ирмос:</span> О́браз
чи́стаго:</p>

<p class="MsoNormal" id="n12014"><span style="color:red" id="n12015">И</span>з ко́рене
Дави́дова прозябла́ еси́ проро́ческаго, Де́во, и
богооте́ческаго, / но и Дави́да я́ко вои́стинну Ты
просла́вила еси́, / я́ко ро́ждши проро́чествованнаго
Го́спода сла́вы, / Его́же досто́йно велича́ем.</p>

<p class="MsoNormal" id="n12016"><span style="color:red" id="n12017">В</span>сяк похва́льный,
Пречи́стая, зако́н / побежда́ется вели́чеством сла́вы
Твоея́. / Но о, Влады́чице, от раб Твои́х недосто́йных, /
от любве́ Тебе́ приноси́мое приими́, Богоро́дице, / со
усе́рдием пе́ние похва́льное.</p>

<p class="MsoNormal" id="n12018">&nbsp;</p>

<p class="MsoNormal" id="n12019"><span style="color:red" id="n12020">Ин, ирмос:</span> О де́вства
край, Богоро́дице! / Пе́сньми же сла́вными / пра́здники
возвыша́ющая благода́тей Твои́х / и ны́не де́вственною
Сло́ва Твоего́ па́мятию / наи́тием та́йным украша́ющая
в ней / Тя велича́ющия.</p>

<p class="MsoNormal" id="n12021"><span style="color:red" id="n12022">О</span> ра́досте на́ша,
Серафи́ме преподо́бне! / Вели́кия твоя́ пусты́нныя по́двиги
и труды́, / и сла́дость уче́ния твоего́ почита́ем, / и́миже
мно́гия приходя́щия к тебе́ просвети́л еси́, / и научи́л
еси́ воспева́ти единосу́щную Тро́ицу.</p>

<p class="MsoNormal" id="n12023"><span style="color:red" id="n12024">О</span> святи́телю Белогра́дский
Иоаса́фе! / Пра́вило ве́ры и о́браз милосе́рдия / благочести́вым
житие́м твои́м всем яви́вый, / ко Го́споду непреста́нно
моли́ся, / да утверди́т в земли́ ру́сской правове́рие,
мир и благоче́стие.</p>

<p class="MsoNormal" id="n12025"><span style="color:red" id="n12026">О</span> Ио́сифе, святи́телю
и му́чениче! / Град А́страхань и вся Во́лжская страна́ тобо́ю
хва́лится / и почита́ет тя, за пра́вду от безбо́жных мяте́жников
лю́те пострада́вшаго.</p>

<p class="MsoNormal" id="n12027"><span style="color:red" id="n12028">О</span> но́вых страстоте́рпцев!
/ По́двиг проти́ву зло́бы у́бо претерпе́ша, / ве́ру
Христо́ву я́ко щит пред уче́нии м<span lang="EN-US" id="n12029">i</span>ра
сего́ держа́ще, / и нам о́браз терпе́ния и злострада́ния
досто́йно явля́юще.</p>

<p class="MsoNormal" id="n12030"><span style="color:red" id="n12031">О</span> тве́рдости и му́жества
по́лка му́ченик Христо́вых, / за Христа́ убие́нных! / Ти́и
бо Це́рковь Правосла́вную украси́ша / и в стране́ свое́й
кро́ви своя́, я́ко се́мя ве́ры да́ша, / и ку́пно
со все́ми святы́ми досто́йно да почту́тся.</p>

<p class="MsoNormal" id="n12032"><span style="color:red" id="n12033">О</span> вели́цыи на́ши отцы́,
имени́тии и безыме́ннии, явле́ннии и неявле́ннии, / Небе́снаго
Сио́на дости́гшии, и сла́ву мно́гу от Бо́га прии́мшии,
/ утеше́ние нам в ско́рби су́щим испроси́те, / страну́
на́шу па́дшую возста́вите, и лю́ди расточе́нныя собери́те,
/ от нас я́ко дар песнь благодаре́ния прие́млюще.</p>

<p class="MsoNormal" id="n12034"><span style="color:red" id="n12035">Слава:</span> О Тро́ице Пресвята́я!
/ Приими́, я́же Ру́сская земля́ прино́сит Ти, / я́ко
нача́тки и я́ко фимиа́м избра́нный, / вся угоди́вшия и
пре́жде, и по́слежде в ней, / зна́емыя и незна́емыя, / моли́твами
их от вся́каго вре́да сию́ сохраня́й.</p>

<p class="MsoNormal" id="n12036"><span style="color:red" id="n12037">И ныне:</span> О Де́во Благода́тная!
/ Гра́ды и ве́си на́ша честна́го зра́ка Твоего́
изображе́нии, / я́ко благоволе́ния зна́меньми, обогати́вшая,
/ благодаре́ние на́ше приими́ и от бед лю́тых оте́чество
на́ше изба́ви; / вси бо Тя, я́ко Покро́в всемо́щный
страны́ на́шея, велича́ем.</p>

<p class="MsoNormal" id="n12038"><span style="color:red" id="n12039">Катавасия:</span> Всяк
земноро́дный / да взыгра́ется, Ду́хом просвеща́емь, / да
торжеству́ет же Безпло́тных умо́в естество́, /
почита́ющее свяще́нное торжество́ Богома́тере, / и да
вопие́т: / ра́дуйся, Всеблаже́нная, / Богоро́дице,
Чи́стая Присноде́во.</p>

<p class="MsoNormal" id="n12040"><span style="color:red" id="n12041">По 9-й песни ектения и</span> Свят
Госпо́дь Бог наш:</p>

<h3 id="n12042">Ексапостила́рий воскресный 2-й:</h3>

<p class="MsoNormal" id="n12043"><span style="color:red" id="n12044">К</span>а́мень узре́вша
отвале́н, мироно́сицы ра́довахуся, / ви́деша бо ю́ношу
седя́ща во гро́бе, / и той тем рече́: се Христо́с воста́л
есть, / рцы́те с Петро́м ученико́м, / на го́ру приспе́йте
Галиле́йскую, та́мо вам яви́тся, / я́коже предрече́
друго́м.</p>

<h4 id="n12045">Слава, светилен святых:</h4>

<p class="MsoNormal" id="n12046"><span style="color:red" id="n12047">В</span> пе́снех восхва́лим
свети́ла незаходи́мая земли́ Росси́йския, / таи́нники
Боже́ственнаго Сло́ва, Христа́ сла́вяще, / сих просвети́вшаго
и возлюби́вшаго, / и помо́щники нам да́вшаго в ско́рби.</p>

<h4 id="n12048">И ныне, Богородичен воскресен:</h4>

<p class="MsoNormal" id="n12049"><span style="color:red" id="n12050">А́</span>нгел у́бо принесе́
Де́ве, е́же ра́дуйся, / пре́жде Твоего́ зача́тия,
Христе́, / А́нгел же ка́мень отвали́ гро́ба Твоего́,
/ вме́сто печа́ли ов у́бо ра́дости неизрече́нныя зна́мения,
/ ов же в сме́рти ме́сто пода́теля Тя жи́зни пропове́дуя
и велича́я, / и глаго́ля воскресе́ние жена́м, и таи́нником.</p>

<h3 id="n12051">На хвалитех<span lang="EN-US" id="n12052"><br id="n12053">
</span>стихиры воскресны 4, глас 1:</h3>

<p class="MsoNormal" id="n12054"><b id="n12055"><span style="color:red" id="n12056">С</span>отвори́ти в них суд
напи́сан, / сла́ва сия́ бу́дет всем преподо́бным Его́.</b></p>

<p class="MsoNormal" id="n12057"><span style="color:red" id="n12058">П</span>ое́м Твою́, Христе́,
спаси́тельную страсть, / и сла́вим Твое́ Воскресе́ние.</p>

<p class="MsoNormal" id="n12059"><b id="n12060"><span style="color:red" id="n12061">Х</span>вали́те Бо́га
во святы́х Его́, / хвали́те Его́ в утверже́нии си́лы
Его́.</b></p>

<p class="MsoNormal" id="n12062"><span style="color:red" id="n12063">К</span>рест претерпе́вый, и
смерть упраздни́вый, / и воскресы́й из ме́ртвых, / умири́
на́шу жизнь, Го́споди, / я́ко еди́н Всеси́лен.</p>

<p class="MsoNormal" id="n12064"><b id="n12065"><span style="color:red" id="n12066">Х</span>вали́те Его́ на
си́лах Его, / хвали́те Его́ по мно́жеству вели́чествия
Его́.</b></p>

<p class="MsoNormal" id="n12067"><span style="color:red" id="n12068">А́</span>да плени́вый, и
челове́ка воскреси́вый, / Воскресе́нием Твои́м, Христе́,
/ сподо́би нас чи́стым се́рдцем / Тебе́ пе́ти и сла́вити.</p>

<p class="MsoNormal" id="n12069"><b id="n12070"><span style="color:red" id="n12071">Х</span>вали́те Его́ во
гла́се тру́бнем, / хвали́те Его́ во псалти́ри и гу́слех.</b></p>

<p class="MsoNormal" id="n12072"><span style="color:red" id="n12073">Б</span>оголе́пное Твое́
снисхожде́ние сла́вяще, / пое́м Тя, Христе́. / Роди́лся
еси́ от Де́вы, / и не разлуче́н был еси́ от Отца́, /
пострада́л еси́, я́ко челове́к, / и во́лею претерпе́л
еси́ Крест, / воскре́сл еси́ от гро́ба, я́ко от черто́га
произше́д, / да спасе́ши мiр, / Го́споди сла́ва Тебе́.</p>

<h4 id="n12074">И стихиры святых 4. Глас 1:</h4>

<p class="MsoNormal" id="n12075"><b id="n12076"><span style="color:red" id="n12077">Х</span>вали́те Его́ в
тимпа́не и ли́це, / хвали́те Его́ во стру́нах и орга́не.</b></p>

<p class="MsoNormal" id="n12078"><span style="color:red" id="n12079">Д</span>у́ха Твоего́, Го́споди,
/ посла́л еси́ в разу́мную ду́шу кня́зя Влади́мира
/ позна́ти Тя, Еди́наго в Тро́ице Бо́га. / Те́мже
креще́нием просвети́в избра́нныя своя́, / Тобо́ю
поруче́нныя ему́ лю́ди, / приведе́ их ве́рою, / в Це́ркви
Твое́й вопию́щия: / Изба́вителю наш, сла́ва Тебе́.</p>

<p class="MsoNormal" id="n12080"><span style="color:red" id="n12081">Глас 2:</span> <b id="n12082">Хвали́те Его́
в кимва́лех доброгла́сных, хвали́те Его́ в кимва́лех
восклица́ния, / вся́кое дыха́ние да хва́лит Го́спода.</b></p>

<p class="MsoNormal" id="n12083"><span style="color:red" id="n12084">С</span>вети́ла ру́сския
земли́, му́ченики прехва́льныя, / святи́тели, просвети́тели
на́ша и ве́ры утвержде́ние, / преподо́бныя же гра́жданы
пусты́нныя и наста́вники благоче́стия, / соше́дшеся согла́сно
ублажи́м, вопию́ще к ним: / преподо́бнии и му́ченицы, и пра́веднии,
и вси Росси́йстии святи́и, / моли́те Христа́ Бо́га, / дарова́ти
нам ве́лию ми́лость.</p>

<p class="MsoNormal" id="n12085"><span style="color:red" id="n12086">Стих:</span> <b id="n12087">Воззва́ша пра́веднии,
/ и Госпо́дь услы́ша их.</b></p>

<p class="MsoNormal" id="n12088"><span style="color:red" id="n12089">П</span>реподо́бнии отцы́,
/ бы́сте цве́ти духо́внии Росси́йстей земли́, / похвала́
на́ша и утвержде́ние, / и всем благоути́шное приста́нище, /
о вас бо земля́ на́ша хва́лится, / стяжа́вши вас я́ко
неистощи́мое сокро́вище. / И ны́не а́ще теле́сне язы́к
ваш умолче́, / оба́че чудеса́ свиде́тельствуют просла́вившаго
вас Го́спода. / Ему́же моли́теся, дарова́ти душа́м на́шим
ве́лию ми́лость.</p>

<p class="MsoNormal" id="n12090"><span style="color:red" id="n12091">Глас 4. Стих: </span><b id="n12092">Блаже́ни
вси боя́щиися Го́спода, / ходя́щии в путе́х Eгó.</b></p>

<p class="MsoNormal" id="n12093"><span style="color:red" id="n12094">Г</span>лас Ева́нгельский услы́шавше
/ и апо́стольскою ре́вностию распали́вшеся, / к науче́нию неве́рных
язы́ков устреми́стеся, / Богоблаже́ннии и равноапо́стольнии
/ Ку́кшо, Лео́нтие, Стефа́не и Гу́рие, / и досточу́дный
Инноке́нтие, / вели́кия Сиби́рския страны́ апо́столе /
и просвеще́ния за мо́рем су́щих, / но́вых стран первонача́льниче.
/ Те́мже со все́ми про́чими, / в благове́стии Христо́ве
потруди́вшимися, / досто́йно ублажа́етеся.</p>

<h4 id="n12095">Слава, стихира евангельская вторая, глас 2:</h4>

<p class="MsoNormal" id="n12096"><span style="color:red" id="n12097">С</span> ми́ры прише́дшим
я́же с Мари́ею жена́м, / и недоумева́ющимся, / ка́ко
бу́дет им улучи́ти жела́ние, / яви́ся ка́мень взят, /
и Боже́ственный ю́ноша утоля́я мяте́ж душ их, / воста́
бо, глаго́лет, Иису́с Госпо́дь. / Те́мже пропове́дите
пропове́дником Его́, / ученико́м в Галиле́ю тещи́, / и
ви́дети Его́ воскре́сша из ме́ртвых, / я́ко Жизнода́вца
и Го́спода.</p>

<p class="MsoNormal" id="n12098"><span style="color:red" id="n12099">И ныне, глас тойже: </span>Преблагослове́на
еси́, Богоро́дице Де́во, / Вопло́щшим бо ся из Тебе́
ад плени́ся, / Ада́м воззва́ся, / кля́тва потреби́ся,
/ Е́ва свободи́ся, / смерть умертви́ся, и мы ожи́хом. / Тем
воспева́юще вопие́м: / благослове́н Христо́с Бог, /
благоволи́вый та́ко, сла́ва Тебе́.</p>

<p class="MsoNormal" id="n12100"><span style="color:red" id="n12101">Славословие великое.</span></p>

<h3 id="n12102">По Трисвятом тропарь воскресен:</h3>

<p class="MsoNormal" id="n12103"><span style="color:red" id="n12104">Д</span>несь спасе́ние мiру
бысть, / пое́м Воскре́сшему из гро́ба, / и Нача́льнику
жи́зни на́шея: / разруши́в бо сме́ртию смерть, /
побе́ду даде́ нам и ве́лию ми́лость.</p>

<p class="MsoNormal" id="n12105"><span style="color:red" id="n12106">Ектения и отпуст.</span></p>

<h2 style="margin-left:0in;text-indent:0in" id="n12107"><a name="_НА_ЛИТУРГИИ_12" id="n12108"></a><span style="text-transform:none" id="n12109">НА ЛИТУРГИИ</span></h2>

<h3 id="n12110">Блаженна воскресна 1-го гласа на 6:</h3>

<p class="MsoNormal" id="n12111"><b id="n12112"><span style="color:red" id="n12113">В</span>о Ца́рствии Твое́м
помяни́ нас, Го́споди, егда́ прии́деши, во Ца́рствии
Твое́м.</b></p>

<p class="MsoNormal" id="n12114"><b id="n12115"><span style="color:red" id="n12116">Б</span>лаже́ни ни́щии
ду́хом, я́ко тех есть Ца́рство Небе́сное.</b></p>

<p class="MsoNormal" id="n12117"><b id="n12118"><span style="color:red" id="n12119">Б</span>лаже́ни пла́чущии,
я́ко ти́и уте́шатся.</b></p>

<p class="MsoNormal" id="n12120"><b id="n12121"><span style="color:red" id="n12122">Б</span>лаже́ни кро́тции,
я́ко ти́и насле́дят зе́млю.</b></p>

<p class="MsoNormal" id="n12123"><span style="color:red" id="n12124">С</span>не́дию изведе́ из
рая́ враг Ада́ма, / Кресто́м же разбо́йника введе́
Христо́с в онь, / помяни́ мя, зову́ща, / егда́ прии́деши
во Ца́рствии Твое́м.</p>

<p class="MsoNormal" id="n12125"><b id="n12126"><span style="color:red" id="n12127">Б</span>лаже́ни а́лчущии
и жа́ждущии пра́вды, я́ко ти́и насы́тятся.</b></p>

<p class="MsoNormal" id="n12128"><span style="color:red" id="n12129">П</span>окланя́юся страсте́м
Твои́м, / славосло́влю и Воскресе́ние со Ада́мом и разбо́йником,
/ со гла́сом све́тлым вопию́ Ти: / помяни́ мя Го́споди,
/ егда́ прии́деши во Ца́рствии Твое́м.</p>

<p class="MsoNormal" id="n12130"><b id="n12131"><span style="color:red" id="n12132">Б</span>лаже́ни ми́лостивии,
я́ко ти́и поми́ловани бу́дут.</b></p>

<p class="MsoNormal" id="n12133"><span style="color:red" id="n12134">Р</span>аспя́лся еси́,
безгре́шне, / и во гро́бе положи́лся еси́ во́лею, / но
воскре́сл еси́, я́ко Бог, / совоздви́гнувый Себе́ Ада́ма,
/ помяни́ мя, зову́ща, / егда́ прии́деши во Ца́рствии
Твое́м.</p>

<p class="MsoNormal" id="n12135"><b id="n12136"><span style="color:red" id="n12137">Б</span>лаже́ни чи́стии
се́рдцем, я́ко ти́и Бо́га у́зрят.</b></p>

<p class="MsoNormal" id="n12138"><span style="color:red" id="n12139">Х</span>рам Твой теле́сный
тридне́вным Воскреси́вый погребе́нием, / со Ада́мом, и и́же
от Ада́ма, воскреси́л еси́, Христе́ Бо́же, / помяни́
нас, зову́щих, / егда́ прии́деши во Ца́рствии Твое́м.</p>

<p class="MsoNormal" id="n12140"><b id="n12141"><span style="color:red" id="n12142">Б</span>лаже́ни миротво́рцы,
я́ко ти́и сы́нове Бо́жии нареку́тся.</b></p>

<p class="MsoNormal" id="n12143"><span style="color:red" id="n12144">М</span>vроно́сицы приидо́ша,
пла́чуща, / на гроб Твой Христе́ Бо́же, зело́ ра́но, /
и в бе́лых ри́зах обрето́ша А́нгела седя́ща, / что и́щете;
зову́ща. / Воскре́се Христо́с, не рыда́йте про́чее.</p>

<p class="MsoNormal" id="n12145"><b id="n12146"><span style="color:red" id="n12147">Б</span>лаже́ни изгна́ни
пра́вды ра́ди, я́ко тех есть Ца́рство Небе́сное.</b></p>

<p class="MsoNormal" id="n12148"><span style="color:red" id="n12149">А</span>посто́ли Твои́, Го́споди
/ на го́ру, а́може повеле́л еси́ им, прише́дше Спа́се,
/ и Тя ви́девше, поклони́шася. / И́хже и посла́л еси́
во язы́ки учи́ти и крести́ти я́.</p>

<h4 id="n12150">Блаженна святых на 4, глас 8:</h4>

<p class="MsoNormal" id="n12151"><b id="n12152"><span style="color:red" id="n12153">Б</span>лаже́ни есте́,
егда́ поно́сят вам, и изжену́т, и реку́т всяк зол глаго́л
на вы лжу́ще Мене́ ра́ди.</b></p>

<p class="MsoNormal" id="n12154"><span style="color:red" id="n12155">Н</span>е мече́м зе́млю на́шу
насле́дихом, / но десни́цею Твое́ю и мы́шцею Твое́ю, /
и просвеще́нием лица́ Твоего́, / и святы́х Твои́х
слеза́ми, / по́двиги и по́ты, / кровьми́ и уче́нии /
оте́чество на́ше утверди́ся.</p>

<p class="MsoNormal" id="n12156"><b id="n12157"><span style="color:red" id="n12158">Р</span>а́дуйтеся и весели́теся,
я́ко мзда ва́ша мно́га на небесе́х.</b></p>

<p class="MsoNormal" id="n12159"><span style="color:red" id="n12160">Е</span>гда́ отступи́хом
от Тебе́ / и за́поведи Твоя́ не сотвори́хом, / тогда́
отри́нул ны еси́ и низложи́л еси́, / и па́че всех язы́к
ума́лихомся, / но пощади́ нас, Бо́же, Спаси́телю наш, / святы́х
Твои́х мольба́ми.</p>

<p class="MsoNormal" id="n12161"><span style="color:red" id="n12162">Слава:</span> О Тро́ице Пребоже́ственная!
/ Возврати́ плене́ние на́ше, / уврачу́й боле́зни и ско́рби
на́ша, / воздви́гни дух наш от ле́ности и сна грехо́внаго,
/ да досто́йни бу́дем отце́в и бра́тий на́ших, / по́двиги
свои́ми / в земли́ на́шей И́мя Твое́ просла́вльших.</p>

<p class="MsoNormal" id="n12163"><span style="color:red" id="n12164">И ныне:</span> Расточе́нныя
собери́, / отлуче́нныя возврати́, / отпа́дшия от ве́ры
Правосла́вныя па́ки обрати́, / пла́чущия и скорбя́щия
уте́ши, / земли́ на́шея подви́гшияся сокруше́ние
исцели́, Благода́тная, / со святы́ми соо́тчичи на́шими
/ Бо́га о нас умоля́ющи.</p>

<h3 id="n12165">По входе Тропарь воскресен, глас 1:</h3>

<p class="MsoNormal" id="n12166"><span style="color:red" id="n12167">К</span>а́мени запеча́тану
от иуде́й / и во́ином стрегу́щим Пречи́стое Те́ло Твое́,
/ воскре́сл еси́ тридне́вный, Спа́се, / да́руяй ми́рови
жизнь. / Сего́ ра́ди Си́лы Небе́сныя вопия́ху Ти, Жизнода́вче:
/ сла́ва Воскресе́нию Твоему́, Христе́, / сла́ва Ца́рствию
Твоему́, / сла́ва смотре́нию Твоему́, еди́не Человеколю́бче.</p>

<h4 id="n12168">Тропарь святых, глас 8:</h4>

<p class="MsoNormal" id="n12169"><span style="color:red" id="n12170">Я́</span>коже плод кра́сный
Твоего́ спаси́тельнаго се́яния, / земля́ Росси́йская
прино́сит Ти, Го́споди, вся святы́я, в той просия́вшия. /
Тех моли́твами в ми́ре глубо́це / Це́рковь и страну́ на́шу
Богоро́дицею соблюди́, Многоми́лостиве.</p>

<h4 id="n12171">Кондак воскресен, глас 1.<br id="n12172">
Подобен: <span style="color:windowtext" id="n12173">Егда́ прии́деши:</span></h4>

<p class="MsoNormal" id="n12174"><span style="color:red" id="n12175">В</span>оскре́сл еси́, я́ко
Бог, из гро́ба во сла́ве, / и мир совоскреси́л еси́; / и естество́
челове́ческое я́ко Бо́га воспева́ет Тя, и смерть исчезе́;
/ Ада́м же лику́ет, Влады́ко; / Е́ва ны́не от уз избавля́ема
ра́дуется, зову́щи: / Ты еси́, И́же всем подая́, Христе́,
воскресе́ние.</p>

<h4 id="n12176">Кондак святых, глас 3.<br id="n12177">
Подобен: <span style="color:windowtext" id="n12178">Де́ва днесь:</span></h4>

<p class="MsoNormal" id="n12179"><span style="color:red" id="n12180">Д</span>несь лик святы́х, в
земли́ на́шей Бо́гу угоди́вших, предстои́т в Це́ркви
/ и неви́димо за ны моли́тся Бо́гу. / А́нгели с ним
славосло́вят, / и вси святи́и Це́ркве Христо́вы ему́
спра́зднуют, / о нас бо мо́лят вси ку́пно / Преве́чнаго Бо́га.</p>

<h3 id="n12181">Прокимен, глас 1:</h3>

<p class="MsoNormal" id="n12182"><span style="color:red" id="n12183">Б</span>у́ди, Го́споди, ми́лость
Твоя́ на нас, / я́коже упова́хом на Тя. <span style="color:red" id="n12184">Стих:</span>
Ра́дуйтеся, пра́веднии, о Го́споде, пра́вым подоба́ет
похвала́.</p>

<p class="MsoNormal" id="n12185"><span style="color:red" id="n12186">Прокимен, глас 7:</span> Честна́
пред Го́сподем смерть преподо́бных Его́.</p>

<h3 id="n12187">К Римляном послания святаго Апостола Павла чтение.<br id="n12188">
[Зачало 81 от полу. Рим. 2, 10 – 16.]</h3>

<p class="MsoNormal" id="n12189"><span style="color:red" id="n12190">Б</span>ра́тие, сла́ва и честь
и мир вся́кому де́лающему благо́е, иуде́еви же пре́жде
и е́ллину. Несть бо на лица́ зре́ния у Бо́га. Ели́цы
бо беззако́нно согреши́ша, беззако́нно и поги́бнут, и ели́цы
в зако́не согреши́ша, зако́ном суд прии́мут. Не слы́шателие
бо зако́на пра́ведни пред Бо́гом, но творцы́ зако́на,
си́и оправдя́тся. Егда́ бо язы́цы, не иму́ще зако́на,
естество́м зако́нная творя́т, си́и, зако́на не иму́ще,
са́ми себе́ суть зако́н. И́же явля́ют де́ло зако́нное
напи́сано в сердца́х свои́х, спослушеству́ющи им со́вести,
и между́ собо́ю помысло́м осужда́ющым или́ отвеща́ющым,
в день, егда́ су́дит Бог та́йная челове́ком, по благове́стию
моему́, Иису́сом Христо́м.</p>

<h3 id="n12191">И святых,<br id="n12192">
Апостол ко Евреем. [Зачало 330. Евр. 11, 33 – 12, 2.]</h3>

<p class="MsoNormal" id="n12193"><span style="color:red" id="n12194">Б</span>ра́тие, святи́и
вси ве́рою победи́ша ца́рствия, соде́яша пра́вду,
получи́ша обетова́ния, загради́ша уста́ львов, угаси́ша
си́лу о́гненную, избего́ша о́стрея меча́, возмого́ша
от не́мощи, бы́ша кре́пцы во бране́х, обрати́ша в бе́гство
полки́ чужи́х. Прия́ша жены́ от воскресе́ния ме́ртвыя
своя́, ини́и же избие́ни бы́ша, не прие́мше избавле́ния,
да лу́чшее воскресе́ние улуча́т, друзи́и же руга́нием
и ра́нами искуше́ние прия́ша, еще́ же и уз и темни́ц.
Ка́мением побие́ни бы́ша, претре́ни бы́ша, искуше́ни
бы́ша, уби́йством меча́ умро́ша, проидо́ша в ми́лотех,
и в ко́зиях ко́жах, лише́ни, скорбя́ще, озло́блени. И́хже
не бе досто́ин [весь] мир, в пусты́нях скита́ющеся, и в гора́х,
и в верте́пах, и в про́пастех земны́х. И си́и вси послу́шествовани
бы́вше ве́рою, не прия́ша обетова́ния, Бо́гу лу́чшее
что о нас предзре́вшу, да не без нас соверше́нство прии́мут. Те́мже
у́бо и мы, толи́к иму́ще облежа́щь нас о́блак свиде́телей,
го́рдость вся́ку отло́жше, и удо́бь обстоя́тельный
грех, терпе́нием да тече́м на предлежа́щий нам по́двиг,
взира́юще на нача́льника ве́ры и соверши́теля Иису́са.</p>

<h3 id="n12195">Аллилуиа, глас 1:</h3>

<p class="MsoNormal" id="n12196"><span style="color:red" id="n12197">Б</span>ог дая́й отмще́ние
мне, и покори́вый лю́ди под мя. <span style="color:red" id="n12198">Стих:</span>
Велича́яй спасе́ния царе́ва, и творя́й ми́лость христу́
своему́ Дави́ду, и се́мени Его́ до ве́ка.</p>

<p class="MsoNormal" id="n12199"><span style="color:red" id="n12200">И святых. Стих:</span> Весели́теся
о Го́споде и ра́дуйтеся, пра́веднии.</p>

<h3 id="n12201">Евангелие воскресное рядовое, от Матфея,<br id="n12202">
зачало 9. [Мф. 4, 18 – 23.]</h3>

<p class="MsoNormal" id="n12203"><span style="color:red" id="n12204">В</span>о вре́мя о́но, ходя́
Иису́с при мо́ри Галиле́йстем, ви́де два бра́та, Си́мона
глаго́лемаго Петра́, и Андре́я бра́та его́, вмета́юща
мре́жи в мо́ре, бе́ста бо ры́баря. И глаго́ла и́ма:
гряди́та по Мне, и сотворю́ вы ловца́ челове́ком. О́на
же а́бие оста́вльша мре́жи, по Нем идо́ста. И преше́д
отту́ду, ви́де и́на два бра́та, Иа́кова Зеведе́ева,
и Иоа́нна бра́та его́, в корабли́ с Зеведе́ом отце́м
ею́, завязу́юща мре́жи своя́, и воззва́ я́. О́на
же а́бие оста́вльша кора́бль и отца́ своего́, по нем
идо́ста. И прохожда́ше всю Галиле́ю Иису́с, учя́ на со́нмищах
их и пропове́дая Ева́нгелие Ца́рствия, исцеля́я всяк неду́г
и вся́ку я́зю в лю́дех.</p>

<h3 id="n12205">И святых,<br id="n12206">
Евангелие от Матфея, зачало 10.<br id="n12207">
[Мф. 4, 25 – 5, 12.]</h3>

<p class="MsoNormal" id="n12208"><span style="color:red" id="n12209">В</span>о вре́мя о́но, по
Иису́се идо́ша наро́ди мно́зи от Галиле́и и десяти́
град, и от Иерусали́ма и Иуде́и, и со óнаго по́лу Иoрда́на.
Узре́в же наро́ды, взы́де на гору́ и се́дшу Eму́,
приступи́ша к Нему́ ученицы́ Eго́. И отверз уста́ Своя́,
уча́ше их, глаго́ля: блаже́ни ни́щии ду́хом, я́ко
тех eсть Ца́рствие Небе́сное. Блаже́ни пла́чущии, я́ко
ти́и уте́шатся. Блаже́ни кро́тцыи, я́ко ти́и
насле́дят зе́млю. Блаже́ни а́лчущии и жа́ждущии пра́вды,
я́ко ти́и насы́тятся. Блаже́ни ми́лостивии, я́ко
ти́и поми́ловани бу́дут. Блаже́ни чи́стии се́рдцем,
я́ко ти́и Бо́га у́зрят. Блаже́ни миротво́рцы, я́ко
ти́и сы́нове Бо́жии нареку́тся. Блаже́ни изгна́ни
пра́вды ра́ди, я́ко тех eсть Ца́рствие Небе́сное.
Блаже́ни eсте́, eгда́ поно́сят вам, и иждену́т, и реку́т
всяк зол глаго́л на вы лжу́ще, Менé ра́ди. Ра́дуйтеся
и весели́теся, я́ко мзда ва́ша мно́га на небесе́х.</p>

<h3 id="n12210">Причастен воскресен:</h3>

<p class="MsoNormal" id="n12211"><span style="color:red" id="n12212">Х</span>вали́те Го́спода с
Небе́с, / хвали́те Его́ в вы́шних. <span style="color:red" id="n12213">И
святых:</span> Ра́дуйтеся, пра́веднии, о Го́споде, / пра́вым
подоба́ет похвала́. / <span style="color:red" id="n12214">А</span>ллилу́иа. <span style="color:red" id="n12215">[Трижды.]</span></p>

<p class="MsoNormal" id="n12216"><u id="n12217"><span style="color:red" id="n12218"><a href="#_ОГЛАВЛЕНИЕ" id="n12219">В
оглавление</a></span></u></p>

</div>




</body></html>